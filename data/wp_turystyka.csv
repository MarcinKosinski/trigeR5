links,bodies
http://turystyka.wp.pl/grecja-odpocznij-po-wakacjach-za-grosze-6109427893610113a,"Grecja – odpocznij po wakacjach za grosze! Chcesz być sprytny i szukasz okazyjnej oferty? My pomożemy! Będziemy wertować oferty biur podróży w poszukiwaniu prawdziwych rarytasów. I tylko takie będziemy opisywać. No to zaczynamy. Wrzesień to idealna pora na wyjazdy – gdy wszystkim już zacznie blaknąć opalenizna, będziesz mógł pochwalić się piękną, oliwkową skórą i nową energią do działania. Na Riwierze Olimpijskiej zarówno pogoda, jak i piękne krajobrazy i wspaniała atmosfera są gwarantowane!  Lubisz odpocząć po wakacjach? Znaleźliśmy dla ciebie rewelacyjną ofertę. Zaledwie 882 zł od osoby (przelot plus hotel - kameralne pokoje typu studio) za siedmiodniowy pobyt na Riwierze Olimpijskiej, czyli jednym z najpiękniejszych zakątków Grecji, to po prostu spełnienie marzeń. Wylot 27 września z Warszawy, Poznania, Katowic i Gdańska gwarantuje naładowanie akumulatorów przed ponurą, deszczową jesienią, która (nawet jeśli dziś wydaje się odległa) prędzej czy później przyjdzie i popsuje nam humory.  GRECJA HOTEL + PRZELOT ZA 882 ZŁ! Średnie temperatury powietrza na Riwierze Olimpijskiej we wrześniu wynoszą 27 st. C, zaś w październiku 21 st. C (zimne masy powietrza zatrzymuje pasmo najwyższej greckiej góry, Olimpu, dzięki czemu słoneczna pogoda jest tu pewna). Ciepło będzie sprzyjać zarówno plażowaniu, jak i biesiadowaniu na świeżym powietrzu, a także zwiedzaniu. Doskonałe warunki do kąpieli słonecznych i tradycyjnych (w krystalicznie czystej wodzie) zapewnia urokliwa, 11-kilometrowa plaża, piszczysto-żwirowa która przechodzi kolejno przez trzy małe i bardzo czarowne miejscowości: Velika, Sotiritsa i Agiokampos. Są one zamieszkane przez niezwykle gościnnych i chętnych do zabawy Greków, tutejszy klimat  jest prawdziwie sielski i rodzinny. Tawerny przygotowują pyszności dla „swoich” i raczej nie spotkamy tu tłumu turystów. Słowem – to jedno z tych miejsc, w których można poczuć prawdziwą Grecję.  Ponieważ Riwiera Olimpijska to fragment wybrzeża Morza Egejskiego, rozciągający się na południe od Salonik (samo Agiokampos, w którym znajduje się hotel, jest od nich oddalone o 150 km), jest to również świetna baza wypadowa do Aten, Delf, Athos, na wyspę Skopelos, gdzie był kręcony głośny musical „Mamma Mia”, czy do klasztorów Meteora. Te ostatnie, wybudowane na pionowych skałach w kształcie maczug i szpikulców, zdają się zawieszone między niebem a ziemią i są jedną z najbardziej spektakularnych atrakcji całej Grecji. To będą naprawdę rewelacyjne wakacje. Nawet, jeśli chwilę po wakacjach."
http://turystyka.wp.pl/najlepsze-plaze-w-dubaju-6106998015088769a,"Najlepsze plaże w Dubaju Rozciągają się na długości około 40 kilometrów i są tak wspaniałe, że zdjęcia z nich spokojnie obchodzą się bez filtrów na Instagramie. Dubajskie plaże przekonują, że to miasto nie tylko imponującymi drapaczami chmur stoi. Przetestował je Michał Stolarewicz, autor Bloga Globtrotera. Dubaj to nie tylko zagłębie luksusowych marek i imponujących drapaczy chmur, na czele których stoi najwyższy na świecie wieżowiec Burdż Chalifa z ekskluzywnym barem Gold on 27, całym wyłożonym płatkami złota. To także cudowne gaje palmowe oraz piaszczyste plaże, na których można odpocząć od przepychu i zgiełku wielkiego, ultranowoczesnego miasta.  Oczywiście wiele z nich jest dostępnych wyłącznie dla gości drogich hoteli i jak łatwo się domyślić, nie są to zwyczajne plaże. Oferują nawet… “klimatyzowany piasek” – regularnie schładzany do odpowiedniej temperatury, dzięki czemu dobrze sytuowani właściciele i właścicielki niezwykle delikatnych stóp nie musza obawiać się poparzeń. Całej reszcie zwykłych zjadaczy chleba Dubaj zapewnia może mniej luksusowe, ale – co możecie zobaczyć na zdjęciach – wcale nie gorsze plaże.  Poznajcie te, które robią największe wrażenie. Jumeirah Public Beach przy Burdż Al-Arab - Sunset Beach
Z racji na sąsiedztwo z Burdż Al-Arab, czyli pierwszego na świecie 7-gwiazdkowego hotelu, jest to jedna z najpopularniejszych dubajskich plaż. Mimo to nie odczujemy tu tłoku – jest niezwykle szeroka i pomieści się na niej naprawdę dużo osób. Jumeirah Public Beach nie może pochwalić się zbyt rozbudowaną infrastrukturą wypoczynkową – nie wypożyczymy tu leżaków,  a poza prysznicami i toaletą oraz specjalnymi strefami do odpoczynku z bezpłatnym Wi-Fi, na miejscu znajdziemy tylko jedną kawiarnię, oferującą niezbyt wyszukane przekąski (frytki, burgery, nuggetsy) i napoje. Jednak to miejsce może naprawdę się podobać. Nie ma to przecież jak pływać z bajecznym widokiem na Burdż Al-Arab, który od strony morza przypomina gigantyczny krzyż ustawiony pośrodku pustyni!  Plaża ma łagodne zejście do wody, jest strzeżona przez ratowników, a wstęp na nią jest bezpłatny.  Dojedziemy tu autobusami nr  8, 88, X28 do przystanku Maharba Mosque oraz Wild Wadi, czyli pobliskiego parku wodnego. Plaża Jumeirah Beach Residence przy Dubai Marina
Najlepiej zagospodarowana z dubajskich plaż jest otoczona przez ekskluzywne osiedle Jumeirah Beach Residence.  Z plaży widoczna jest Palma Jumeira, czyli jedna z zespołu trzech największych na świecie sztucznych wysp w kształcie palmy, na czubku której (w samym środku otaczającej ją korony) mieści się luksusowy Hotel Atlantis.  Plaża jest dostępna dla wszystkich i oferuje wiele rozmaitych atrakcji (na początek szeroki wybór sportów wodnych i przejażdżki na wielbłądzie) oraz mnóstwo udogodnień: przebieralnie, toalety, wypożyczalnie leżaków. Osoby kochające aktywny wypoczynek będą tu w siódmym niebie. Ale szczęśliwi będą również wszyscy, którzy lubią po prostu pospacerować (promenada nadmorska The Walk jest przepiękna) lub  posiedzieć w restauracjach, barach, knajpkach – bezpośredni widok na Zatokę Perską robi wrażenie! Na plażę najłatwiej dostać się taksówką – należy poprosić kierowcę o to, by podwiózł nas w okolice Dubai Walk. Jeśli zdecydujemy się na transport publiczny, to najlepszym rozwiązaniem będzie autobus numer 8 (należy wysiąść przy Hilton Jumeira Hotel albo Oasis Beach Hotel) oraz metrem – wysiadając  na stacji Jumeirah Lake Towers Metro Station, możemy przy okazji pospacerować po Dubai Marina. Michał Stolarewicz – 30-letni absolwent dziennikarstwa, uzależniony od podróżowania i latania samolotami (50 krajów i 140 lotów). Zakochany w Warszawie i Meksyku. Autor Bloga Globtrotera, jego dokonania możecie śledzić również na  Facebooku."
http://turystyka.wp.pl/szykuje-sie-hit-lata-2017-wizz-air-poleci-z-warszawy-do-agadiru-6108352838117505a,"Szykuje się hit lata 2017. Wizz Air poleci z Warszawy do Agadiru Wizz Air ogłosił nowe połączenie z Polski do Afryki. Miłośnicy plażowania i orientalnych klimatów będą zachwyceni, bo będą teraz mogli tanio polecieć do najmodniejszego kurortu w Maroku. Węgierski przewoźnik zabierze turystów z Warszawy do Agadiru. Szykuje się nowy hit lata 2017? Loty będą odbywać się dwa razy w tygodniu - w poniedziałki i piątki. To idealna okazja do spędzenia w Agadirze nie tylko pełnego tygodnia urlopu, ale np. weekendu. To świetna wiadomość dla osób z mniejszym budżetem, które marzą o zobaczeniu tego kraju. Pierwszy samolot na tej trasie wystartuje 30 czerwca br., ale bilety już można kupować na stronie internetowej przewoźnika. Ceny rozpoczynają się od 129 zł w jedną stronę. Kolejna dobra wiadomość jest taka, że noclegi w Agadirze też nie są drogie. Jedną noc można zarezerwowac już za ok. 45 zł. Agadir to miasto położone na południu  Maroka. 10 kilometrów piaszczystych plaż oraz średnio 300 słonecznych dni w roku sprawia, że jest najpopularniejszym nadmorskim kurortem w tym kraju. Miasto usytuowane jest w malowniczej okolicy - w otoczeniu gór Antyatlasu, wielu parków narodowych i atlantyckiego wybrzeża. Na miejscu nie brakuje też doskonałej bazy hotelowej oraz masy restauracji, które serwują przepyszną, lokalną kuchnię. Pozycją obowiązkową podczas urlopu w Agadirze jest wizyta w lokalnym markecie. Można tam kupić piękną, kolorową ceramikę, orientalne, skórzane obuwie czy intensywnie pachnące przyprawy. - Z radością dodajemy kolejną słoneczną destynację do naszej siatki połączeń z Polski. Jesteśmy przekonani, że szybko zyska popularność wśród naszych klientów, którzy chętnie wybiorą się z WIZZ w to słoneczne miejsce, aby spędzić przyjemne wakacje w pięknym otoczeniu – mówi Gabor Vasarhelyi, rzecznik prasowy Wizz Air. Do Maroka oczywiście dostaniemy się także z biurami podróży. Oferują one szeroki wybór wycieczek. Ceny zaczynają się już od 1700 zł z wyżywieniem."
http://turystyka.wp.pl/wlochy-najpiekniejsze-miejsca-6044403449128065a,"Włochy - najpiękniejsze miejsca Włochy to od lat niezmiennie popularny kierunek wakacyjny wśród Polaków. Kuszą pięknym wybrzeżem, gwarantowaną pogodą, ogromną liczbą zabytków i pyszną kuchnią. Kiedyś jeździliśmy tam masowo na wycieczki autokarowe, dziś korzystamy z tanich linii i na weekend wpadamy do Rzymu czy Mediolanu. Włochy to od lat niezmiennie popularny kierunek wakacyjny wśród Polaków. Kuszą pięknym wybrzeżem, gwarantowaną pogodą, ogromną liczbą zabytków i pyszną kuchnią. Kiedyś jeździliśmy tam masowo na wycieczki autokarowe, dziś korzystamy z tanich linii lotniczych i na weekend wpadamy do Rzymu czy Mediolanu. Wieczne Miasto z miesiąca na miesiąc zyskuje na popularności wśród Polaków. Chętnie wybieramy się tam przede wszystkim ze względu masę atrakcji. Koloseum, prawdziwy symbol miasta, powstało w roku 80 n.e. Każdy, kto odwiedza stolicę Włoch, pragnie choć rzucić okiem na ten imponujący amfiteatr, który mimo upływu 2000 lat wciąż zachwyca swoją konstrukcją. Forum Romanum przez ponad 1000 lat było centrum politycznym i gospodarczym Rzymu. Tu handlowano, toczono spory i składano ofiary. Imponujące ruiny świątyń i łuki triumfalne dają posmak wielkości cesarstwa sprzed 2000 lat. Bazylika św. Piotra w Watykanie to z pewnością najważniejszy kościół chrześcijański. Został wzniesiony w miejscu ukrzyżowania św. Piotra. Świątynia jest monumentalna - jej powierzchnia ma ponad 21 tys. m kw. W podziemiach znajdują się papieskie groby, w tym Jana Pawła II. Obowiązkowy punkt każdej wycieczki to także fontanna di Trevi, Schody Hiszpańskie czy Campo de'' Fiori. Wenecja, fot. Phant - Shutterstock Wenecja uznawana jest za jedno z najpiękniejszych miast nie tylko Włoch czy Europy, ale i całego świata. Choć to Paryż uznaje się za najbardziej romantyczne miejsce na Starym Kontynencie, większość turystów przechadzających się po malowniczych kanałach ma inne zdanie na ten temat. Jedna z największych atrakcji Włoch, położona na ponad 100 wyspach, przyciąga co roku miliony turystów. Dzięki swej wspaniałej architekturze i nietypowemu położeniu, miasto znalazło się na liście UNESCO. Ta włoska perełka architektoniczna podzielona jest licznymi kanałami, które umożliwiają transport za pomocą tramwajów wodnych, tzw. vaporetto. Niestety, Wenecja stopniowo osiada - w tempie około 2 mm rocznie. Na dodatek, co roku w okresie zimowym zalewa ją wysoka woda, tzw. aqua alta, a stan zabytkowych budynków w centrum jest opłakany. Manarola, fot. Kert - Shutterstock Cinque Terre to malowniczy fragment włoskiego wybrzeża, który leży w prowincji La Spezia, znajdującej się w Ligurii - regionie w północno-zachodniej części Italii. Wraz z Portovenere i wyspami Palmaria, Tino i Tinetto w 1997 roku został wpisany na listę UNESCO. Na jego terenie znajduje się pięć niesamowicie położonych miejscowości: Monterosso al Mare, Vernazza, Corniglia, Manarola i Riomaggiore. Leżą na terenie Parku Narodowego Cinque Terre, który chroni rzadkie gatunki flory i fauny. Za najpiękniejszą z miejscowości uznawana jest Manarola. Prawdopodobnie jest także najstarsza. Koniecznie trzeba spróbować wina, które od wieków produkuje się w lokalnych winnicach. Trunek Sciacchetra słynie na całym świecie jako tutejsza specjalność. Dużą atrakcję stanowi wykuta w skałach trasa o romantycznej nazwie Via dell''Amore. Zachwyca wspaniałymi widokami i umożliwia dotarcie do kolejnej miejscowości - Riomaggiore. Positano, Francesco R. Iacomino - Shutterstock Wybrzeże Amalfitańskie, czyli Costiera Amalfitana, rozciąga się po południowej stronie Półwyspu Sorrentyńskiego, od miejscowości Positano na zachodzie do Vietri sul Mare na wschodzie. Charakteryzuje się śródziemnomorskim klimatem z ciepłymi miesiącami letnimi i łagodnymi zimami. Górzysty obszar oferuje przepiękne widoki - domy zostały zbudowane kaskadowo na stromych zboczach, więc miasteczka Costiera Amalfitana wydają się być przyklejone do skalistych klifów. W regionie można zobaczyć 13 miejscowości, nazywanych ""13 perłami Wybrzeża Amalfi"". Positano to prawdziwa wizytówka Costiera Amalfitana. Rzeczywiście, trudno oprzeć się urodzie tego niezwykłego miasteczka. Kolorowe domy położone na stromych skałach zachwycają widziane zarówno z daleka, jak i z bliska. Jeśli zdecydujemy się na odkrywanie wąskich uliczek Positano, musimy się jednak przygotować na ogromną liczbę schodów i podejść. Dobra kondycja jest konieczna. Spacer zdecydowanie się jednak opłaca - w wyższych partiach nie ma tłumów, a widoki 
wynagrodzą nam trudy wędrówki. Między miejscowościami można poruszać się autobusami, które w sezonie potrafią być bardzo zatłoczone - pamiętajmy, żeby kupić bilet wcześniej w kiosku (bez biletu nie wsiądziemy do autobusu). Scilla, Kalabria, fot. mRGB - Shuttertsock Omijana przez turystów z Polski Kalabria to najdalej na południe wysunięty region kontynentalnej części Italii. Położony na krańcu włoskiego buta, nazywany jest ""terra da scoprire"", czyli krainą do odkrycia. Oblewany przez Morze Tyrreńskie od zachodu i Morze Jońskie od wschodu zakątek, wciąż nie został opanowany przez masową turystykę. Piękne plaże, kryształowo czysta woda, średniowieczne miasta otoczone strzelistymi szczytami gór składają się na jeden z najpiękniejszych regionów w Europie. 320 bezchmurnych dni w roku daje Kalabrii wysokie miejsce na liście najbardziej słonecznych miejsc Starego Kontynentu. Za najpiękniejsze miasto i prawdziwą perłę Morza Tyrreńskiego uznawana jest Tropea. Trudno odmówić urody temu średniowiecznemu miastu położonemu na charakterystycznym klifie o wysokości ok. 40 m. Zbudowane przed setkami lat domy ściśle przylegają do siebie tworząc malowniczy obrazek, a leżąca poniżej złocista plaża dodaje miejscu jeszcze więcej uroku. Spacer po tutejszym Starym Mieście to punkt 
obowiązkowy - wąskie uliczki gwarantują prawdziwy śródziemnomorski klimat.
ik/wg"
http://turystyka.wp.pl/zakochaj-sie-w-czarnogorze-tak-po-prostu-6104502708933761a,"Zakochaj się w Czarnogórze. Tak po prostu Jadę autokarem, głowę opieram o szybę i próbuję drzemać. W końcu się poddaję, odsłaniam zasłonkę rodem z PRL-u i widzę fiordy. Zaraz, zaraz – to miały być Bałkany! Dlaczego jestem w Norwegii – myślę. Przecieram oczy ze zdumienia – oto Boka Kotorska - jedno z najpiękniejszych miejsc w Czarnogórze i Europie. Jeśli miłość od pierwszego wejrzenia naprawdę istnieje, to właśnie się zakochałam. Boka Kotorska to zatoka o językowatym kształcie, przypominająca norweskie fiordy. Rozciąga się na długości ok. 30 km, a jej linia brzegowa mierzy ponad 100 km. Ale jadąc wzdłuż niej chciałam by nigdy się nie kończyła. Zielone i skaliste wybrzeże rozcięte przez dolinę przypomina trochę bajkową krainę, w której życie toczy się bardzo powoli. Przez otwarte na oścież okiennice do rozsianych gdzieniegdzie domków wpadają promienie słońca, które przy okazji suszą zwisające z linek pranie. Idylliczny obrazek na chwilę przerywa przystanek. Zatrzymujemy się, by zrobić zdjęcia okolicy. Nie jest łatwo, bo lokalni sprzedawcy pamiątek, obrusów i obrazów atakują z każdej strony.  Jedziemy dalej. Ludzie w autokarze naprawdę wzdychają, a niektórzy nawet pieją z zachwytu. Ja trochę też, bo jest na co patrzeć. Na terenie zatoki znajduje się dziewięć wysp, ale jedna szczególnie przykuwa uwagę. Gospa od Škrpjela (Wyspa Matki Boskiej na Skale) to jedyna wyspa na Adriatyku, która została usypana przez ludzi. Początkowo, w tym właśnie miejscu z morza wystawała niewielka skała. Legenda głosi, że podczas nocnego połowu ryb 22 lipca 1452 r., dwaj bracia Mortešić – znaleźli na niej obraz Matki Boskiej. Trzykrotnie przenosili go do kościoła św. Mikołaja w Peraście, ale za każdym razem w tajemniczych okolicznościach wracał na skałę. Mieszkańcy postanowili usypać w tym miejscu wysepkę, a na niej postawić kościółek. W tym celu zatopili nawet kilkaset tureckich żaglowców wypełnionych kamieniami. Na wyspę, która dziś ma powierzchnię 3 km kw., można dostać się łódką. Naprawdę warto. Aż strach pomyśleć, że mogłabym nie zobaczyć całej Boki Kotorskiej, bo fakt można ominąć jej sporą część. Choć to jedyna droga, która wiedze wzdłuż wybrzeża, to pomiędzy miejscowościami Kamenari (na zachodzie) a Lepetane (na wschodzie) znajduje się przeprawa promowa, dzięki której można zaoszczędzić czas w podróży. Ale wróćmy na trasę. Kolejnym skarbem zatoki i samej  Czarnogóry  jest bez wątpienia Kotor. Maleńkie miasteczko już z oddali rzuca się w oczy. Góry porośnięte zielenią, turkusowe morze i czerwone dachówki lokalnych domostw tworzą pocztówkowy obrazek. Wysiadam.  Zwiedzanie najlepiej zacząć od Starego Miasta. Przed glówną bramą wejściową znajduje się rynek, na którym można zakupić świeże owoce i warzywa. A sama starówka ma tyle uroku, że myślę sobie – gdzie ty byłaś całe moje życie? Jest niewielka, ale tętni życiem.  Wąskie i kręte uliczki, klimatyczne restauracje i kościółki oraz nieregularne place sprawiają, że chyba każdy, kto je przemierza ma ochotę się zgubić i nie zdążyć na prom. Bo dosłownie kilkaset metrów od wejścia na Stare Miasto znajduje się przystań promowa, w której cumują jachty czy statki wycieczkowe.  Kolejny przystanek – Budva. Taki czarnogórski Sopot - na deptaku panie prężą opalone ciała w zwiewnych sukienkach, a ich towarzysze ze złotymi łańcuchami na szyi szukają kolejnej knajpki, w której mogliby napić się zimnego piwa. Sezon w  modnym kurorcie  trwa pełna parą. I choć nie przepadam za typowymi kurortami, to z Budvy nie chcę uciekać.  Miasto, odgrodzone od strony lądu górami, sprawia wrażenie przytulnego. Turystów kusi malowniczymi plażami, pięknym starym miastem, w które idealnie wpisują się elementy nowoczesnej architektury. Podoba mi się, że to miasto nie jest wcale takie oczywiste i nachalne, jak większość tego typu miejsc. Czasem nawet zaskakuje, np. hipsterskimi pomysłami na aranżację przestrzeni. Uliczne ławki z palet euro w pobliżu starych murów? Kto by pomyślał. Jak na trendy kurort przystało, baza noclegowa jest tu bardzo dobrze rozbudowana - są hotele, pensjonaty i kwatery prywatne (w centrum i okolicy), a liczba restauracji i klubów wprost powala.  Do Budvy imprezować przyjeżdżają nie tylko turyści, ale także mieszkańcy całego kraju. Miasto zasłynęło, jako najmniejsze na świecie, w którym zagrała kiedykolwiek grupa The Rolling Stones. 9 lipca 2007 roku ich koncert odbył się na plaży Jaz i zgromadził 35 tys. ludzi, czyli dwa razy tyle, ile tam mieszka. Z Budvy zaledwie 65 km dzieli nas od stolicy kraju – Podgoricy. Miasto na ustach wszystkich Polaków pojawi się 26 marca br., bo to na tutejszym stadionie reprezentacje naszych krajów rozegrają kolejny mecz w ramach eliminacji do Mistrzostw Świata w Piłce Nożnej 2018.  Stolica kraju leży między dwiema rzekami, z jednej strony u stóp Gór Dynarskich, a z drugiej blisko Morza Adriatyckiego. Nie ma, co prawda tyle uroku ile Kotor czy Budva, ale na pewno warto się tu zatrzymać i wybrać choćby na spacer do parku miejskiego, w którym na drzewach rosną oliwki i granaty. A spacery, zwłaszcza wieczorne, to tutejsza tradycja. Choć nie kultywuje się już jej najciekawszej formy – spaceru dziewcząt i chłopców po dwóch różnych stronach ulicy. Jedno jest pewne – Podgorica wciąż się rozwija i choć wielu twierdzi, że to jedna z najmniej ciekawych stolic, to z pewnością jeszcze zaskoczy. Tak samo, jak cały kraj, który jest 20 razy mniejszy od Polski, a kryje masę niespodzianek. Na pewno tam wrócę."
http://turystyka.wp.pl/plazowanie-czy-aktywny-wypoczynek-poznaj-nasze-propozycje-na-wiosenny-urlop-6108728737920641a,"Plażowanie czy aktywny wypoczynek? Poznaj nasze propozycje na wiosenny urlop! Wakacje zazwyczaj planujemy z kilkumiesięcznym wyprzedzeniem, jednak jest duże grono osób, które na urlop decyduje się w ostatnim momencie. Wybranie się na spontaniczny wyjazd w kwietniu, zwłaszcza na południe Europy, będzie korzystne z kilku powodów. Temperatury są bardzo przyjemne, a po 2-godzinnym opalaniu nie musimy obawiać się oparzeń słonecznych. No i nie ma tłumów turystów. Gdzie się wybrać? Mamy propozycje nie tylko dla tych, którzy lubią leniuchować na plaży. Jest też coś dla aktywnie spędzających czas. Zacznijmy od kierunków, które każdy miłośnik wylegiwania się na złocistym piasku z pewnością doceni.  Wyspy Kanaryjskie, które oprócz wspaniałych plaż i doskonałych warunków do uprawiania windsurfingu, mają jeszcze jedną istotną zaletę - sezon turystyczny trwa tutaj przez cały rok. Bez względu na to, w którym miesiącu się wybierzemy, możemy liczyć na dobrą pogodę. Wiosną termometry pokazują nawet 30 st. C. Do wyboru mamy Teneryfę, Fuerteventurę, Lanzarote, La Gomerę oraz Gran Canarię. Jeśli nie Wyspy Kanaryjskie, to może zainteresuje was  Cypr? Trzecia co do wielkości wyspa na Morzu Śródziemnym należy do najchętniej odwiedzanych miejsc na Starym Kontynencie. Przez ponad połowę dni w roku skąpana jest w słońcu. Idealnym momentem, żeby się tam wybrać jest właśnie wiosna i wczesna jesień. Średnia temperatura powietrza na Cyprze wynosi w kwietniu ok. 22-25 st. C, natomiast w maju i czerwcu ok. 25-30 st. C. Plusem przyjechania tu przed sezonem jest brak tłumów. Co powiecie na podróż do  Zjednoczonych Emiratów Arabskich? To od kilku lat coraz modniejszy kierunek urlopowy. Choć największą popularnością cieszy się Dubaj, kraj składa się też z sześciu innych emiratów, które mają turystom wiele do zaoferowania. Za najpiękniejszy z nich uznaje się Ras al-Chajma, położony w północno-wschodniej części kraju, przy granicy z Omanem. Dzięki licznym ofertom w biurach podróży ZEA to świetna propozycja na spędzenie Wielkanocy lub długiego weekendu majowego! Temperatury są wysokie. Wahają się między 27-35 st. C. Są dni, kiedy jest jeszcze cieplej! Jeśli podczas urlopu zależy wam na błogim lenistwie, odpoczynku w dobrych resortach i gwarancji pogody, udajcie się do  Maroka. To kraj magiczny i tajemniczy, oferujący turystom więcej, niż moglibyśmy się spodziewać. Słynie z plaż, pełnych orientu miast i cudownej kuchni. Na miejscu znaleźć można hotele z aquaparkami i strefami dla dzieci. Ponadto turyści mogą liczyć na wspaniałą pogodę. Przykładowo w  Agadirze  już na początku kwietnia jest ok. 25-27 st. C., a temperatura będzie powoli rosnąć aż do lipca, kiedy jest już naprawdę upalnie! Aktywni turyści nie znoszą nudy. Grecja, Włochy i Czarnogóra przyciągają nie tylko urlopowiczów marzących o sielance nad wodą, ale też tych niepotrafiących usiedzieć na miejscu. Zacznijmy od  Grecji, o której plażach napisano już niejeden przewodnik. Jednak turyści powinni wiedzieć, że ten kraj to także świetne miejsce na aktywny wypoczynek! Ten popularny wśród Polaków kierunek oferuje m.in. wiele możliwości uprawiania sportów – windsurfing, trekking, pływanie czy wspinaczkę. To tylko niektóre z propozycji na spędzenie czasu. Nurkowanie jest dozwolone m.in. w Hermes Kallitheas na Rodos, w zatoce Vichadia na Kalimnos, w rejonie wyspy Hydry czy w zatoce Paleokastritsa na Korfu. Z kolei Prasonisi na Rodos znajduje się jeden z najpopularniejszych ośrodków windsurfingowych i kitesurfingowych w całej Europie. Wybierzmy się też na wyspę Kalymnos, uważaną za wspinaczkowy raj. Niektórzy nawet twierdzą, że to najlepsze miejsce na świecie do uprawiania tego sportu. Nikomu nie trzeba przypominać, że Grecja to także setki ważnych zabytków. Coraz więcej osób udaje się w kierunku północno-wschodniej części kraju, gdzie znajdziemy m.in. pozostałości stadionu, teatru i świątyni Zeusa czy miejsce, gdzie według wierzeń znajdowało się wejście do Hadesu. Także urlop we  Włoszech  to nie jedynie relaks na plaży i kąpiele w przyjemnej morskiej wodzie. Dla aktywnych turystów, którzy chcą lepiej poznać Italię, wycieczka rowerowa po tym kraju stanowi idealną propozycję. Jazda nad brzegami malowniczych jezior oraz trasy prowadzące przez potężne Dolomity to oferta, którą Trentino przyciąga aktywnych turystów z całego świata. Jeśli marzy się komuś windsurfing, idealne warunki oferuje Jezioro Garda, największe włoskie jezioro, położone na północy kraju. Jesteście fanami żeglarstwa, nurkowania, wędkarstwa, a może lubicie wpinać się po skałach? Także i pod tym względem Włochy nie zawiodą turystów. Jeśli ktoś wybiera Italię ze względu na zabytki, to nawet kilkutygodniowy urlop może okazać się zbyt krótki, jeśli ma się w planach odwiedzić najważniejsze atrakcje. Rzym, Mediolan, Piza, Florencja, Wenecja czy Palermo to tylko niektóre miasta z długiej listy, które warto zobaczyć choć raz w życiu. Ostatnia nasza propozycja to  Czarnogóra, świetnie nadająca się dla osób lubiących aktywny wypoczynek. Większość turystów wybiera Žabljak, który jest doskonałą bazą wypadową do wędrówek po górach. Natomiast u podnóża gór Bjelasica i Sinjajevina leży miejscowość Kolašin – znawcy wypraw po Bałkanach chętnie udają się w te rejony. Świetną atrakcją jest również możliwość uczestniczenia w spływie pontonowym rzeką Tara. Jeśli planujemy wycieczki trasą zabytków, to koniecznie musimy zobaczyć Monastyr Ostrog. To prawosławna świątynia, do której pielgrzymują tysiące wiernych, a ponieważ jest pięknie położona - częściowo wykuta w skale, przyciąga również turystów. Polecanym miejscem jest też miasto Cetynia, będące kiedyś stolicą Czarnogóry."
http://turystyka.wp.pl/odkrywana-wyspa-sardynia-6044251030000257a,"Odkrywana wyspa... Sardynia Sardynia - piękna, nostalgiczna, kolorowa i jednocześnie mroczna wyspa, dzika i cywilizowana. Kraj w większości górzysty, ale z cudownymi zatokami, skałami i skałkami, grotami  i plażami. To tutaj odbywają się karnawały jakich nie znamy w Polsce. Większość turystów zwiedzających Włochy wie niewiele o Sardynii. Niektórzy nawet nie kojarzą Sardynii z Włochami. A Sardynia to jeden z regionów administracyjnych Włoch. Jest to piękną, nostalgiczna, kolorowa i jednocześnie mroczna wyspa, dzika i cywilizowana. Kraj w większości górzysty ale z pięknymi zatokami, skałami i skałkami, grotami i plażami. To tutaj odbywają się karnawały jakich nie znamy w Polsce. Wyspa z dobrymi drogami, z czterema międzynarodowymi lotniskami i kilkoma portami pełnomorskimi. Powierzchni ma tyle co województwo zachodniopomorskie, ludności tyle co w Warszawie. Mieszkańcy życzliwie nastawieni do turystów, gotowi zawsze przyjść z pomocą. Stwarza to atmosferę do zwiedzania i wypoczywania zarówno w pustych jak i w zatłoczonych miejscach dostępnych nawet dla bardzo wymagającego turysty. Wiemy, że przyjemność ze zwiedzania daje możliwość chodzenia bez określonego celu po cichych uliczkach, czy wypicie kawy i swobodne obserwowanie mieszkańców wyspy.  Sardynia  to poza regionem administracyjnym również region autonomiczny  Włoch , a właściwie samodzielny kraj z własną bogatą historią. O Sardynii pisali już starożytni Egipcjanie. Około 2,5 tysiąca lat p.n.e. armię zaciężną Egiptu stanowili wojownicy z Sardynii. Nazwę wyspie znaną do dzisiaj prawdopodobnie nadali Fenicjanie. Podbój Sardynii rozpoczęli Kartagińczycy VI w. p.n.e., następnie byli Rzymianie (od III w p.n.e), których przepędzili Wandale (V w.n.e). Po nich wyspę okupowało Bizancjum (VI w), Arabowie (VIII w) i Hiszpanie (XIII-XV w), a dokładnie Aragończycy. Większość z nich pozostawiła po sobie ślady swej bytności. W 1861r. za sprawą Sardyńczyka z Nicei Giuseppe Garibaldiego powstało królestwo Włoch a potem Republika Włoska, w skład których weszła Sardynia. Sardynię można zwiedzać przez okrągły rok. Można spotykać się z duchami przodków Sardyńczyków na terenie naturalnych muzeów. Najstarszymi budowlami na wyspie są groby budowane w ziemi (Domus de Janas), czy na ziemi potężne groby z kamienia (Tombe dei Giganti), budowane 3,5 do 2,7 tys. lat p.n.e. Były to groby dla wodzów i właścicieli ziemskich posiadłości. Ich długości w zależności od budowli wynosiły do 45 m. Największy z nich i najlepiej zachowany znajduje się na drodze z Sassari do Porto Torres o nazwie Santuario e altare di Monte D`Accoddi (41,7 m). Mniejszy, ale nie mniej ciekawy, dobrze zachowany to Tomba dei Giganti Li Lolghi - 3 km od Arzacheny na północy kraju. Tych grobów na Sardynii jest około 1,5 tysiąca. Drugimi budowlami pod względem wieku są nuragi (nuraghe). Są to – dzisiaj – ruiny miast a jednocześnie twierdz z XVII-IX w p.n.e.. Nuragów rozsianych po całej wyspie jest około 7 tysięcy. Budowano je w kształcie kręgów metodą schodkową, podobnie jak piramidy w Egipcie. Z Nuragów należy zobaczyć Nuraghe su Nuraxi koło Barumini, które nosi drugą nazwę „kamiennej stolicy”. Jest to dobrze zachowany kompleks kamiennych budowli budowanych na planie czterech wież (około 20 m wysokich). Posiada dobry dojazd i dobre oznaczenie. Kolejne perły to odkryte miasta fenickie i rzymskie, które są współcześnie muzeami architektonicznymi. Zachowanych miast-muzeów fenickich jest pięć: Nora, Bithia, Karalis, Sulc i Tharros. Jednym z ciekawszych jest Nora położona na południe od Cagliari. Pozostałości architektury rzymskiej jest dużo więcej, jak np.: amfiteatr w  Cagliari .  Sardynia  to zupełnie inny kraj niż znane nam lądowe Włochy. Różnią się kilkoma sprawami ale najważniejsze są dwie. Po pierwsze własny język. Około 97 % Sardyńczyków używa języka narodowego  sardo . Podobny do łacińskiego z domieszkami hiszpańskiego, arabskiego i greckiego. Językiem urzędowym jest jednak włoski, którego uczą się dopiero w szkole. W wielu miejscach stosuje się tylko sardyński zwłaszcza na ulicach, w barach i w restauracjach. Nazwy ulic, miejscowości i nazwy potraw w menu również często są po sardyńsku. Po drugie kuchnia. Nie ma jednej kuchni sardyńskiej. Sardynia to głównie cielęcina, baranina, jagnięcina, wieprzowina, koźlęcina i dziczyzna, a na wybrzeżu również owoce morza. Różni się znacznie od kuchni włoskiej. Nie jada się tu w zasadzie makaronów ale podaje się je w restauracjach i barach na życzenie turystów. Bardziej popularna jest pizza. Sardyńczycy zamiast makaronów używają chleba. Mają ich około 100 gatunków. Kuchnia sardyńska różni się od europejskiej głównie tym, że można zamówić każdą potrawę ale najlepiej żeby była grilowana. Tradycyjnie główne potrawy były przez wieki grilowane lub pieczone na ogniu (dziczyzna), na wybrzeżu grilowano także owoce morza: kalmary i langusty. Podobnie inne rodzaje mięs od rybiego po dziczyznę. Na  Sardynię  przylatuje się samolotem i przypływa promem lub statkiem. Ten mały kraj posiada kilka dużych portów morskich i 4 międzynarodowe porty lotnicze. Dla Polaków najwygodniejszy jest przelot samolotem i wypożyczenie samochodu na wyspie, wówczas odpoczywamy czynnie i biernie. Zwiedzanie powinniśmy rozpocząć od stolicy autonomii Cagliari. Miasto zamieszkuje obecnie 160 tysięcy mieszkańców.  Cagliari  jest stolicą już od III w n.e. Miasto jako kolonia fenicka istniała od XII w p.n.e. Na jej miejscu w VII w p.n.e. Kartagińczycy założyli miasto. Nie ma jednak z tego okresu zabytków. Nie mniej do ciekawych zaliczyć należy zabytki z okresu późniejszego jak rzymski amfiteatr z II w, kościół San Saturnino z VI w i katedrę z XII w. Wrażenie robi również fortyfikacja z XIV w. i uniwersytet z XVII w. W każdej prowincji znajdują się różne zabytki. Kopalnią zabytków jest Alghero. Miasto założone dopiero w XII w ale samo w sobie ciekawe i posiadającej w swojej okolicy dużo ciekawych zabytków. Koniecznie należy zobaczyć wg wieku: Domus de Janas Santa Pedru (3,5 tys. lat p.n.e.), Villa Romana, Bastione Della Maddalena (XVI w). Niedaleko Alghero znajduje się jedna z największych grot – Grotta di Nettuno. Sardynia - plaże
Po wędrówkach należy odpocząć na jednych z ładniejszych plaż Europy i popływać w bardzo ładnych i czystych wodach Morza Śródziemnego. Sardynia ma całe wybrzeża plaż. Na północy Costa Paradiso, plaże wzdłuż Golfo Dell`Asinara, na wschodzie  Costa Smeralda  i plaże w wzdłuż wybrzeża prowincji Noro od Siniscoli przez Orosi do Dorgali. Następnie plaże prowincji Ogliastra od Cala Luna przez plaże Baunei do plaż Cardedu, na zachodzie od plaży Pelosa na przez plaże Alghero i okolic po plaże prowincji Oristano i Costa Verde w prowincji Medio Campidano, na południu wybrzeże Costa Rei, wybrzeże Carbonara, plaże Cagliari, Chia i Costa del Sud i plaże na S.Antioco.  Tekst: Roman Gackowski"
http://turystyka.wp.pl/costa-brava-odwiedz-dzikie-wybrzeze-hiszpanii-6100614623261825a,"Costa Brava - odwiedź dzikie wybrzeże Hiszpanii Hiszpańskie wybrzeże Costa Brava to miejsce kultowe. Mekka turystów z całego świata od lat przyciąga także Polaków. Dolecimy tam dzięki tanim liniom, ale także w rozsądnej cenie wykupimy zorganizowany wypoczynek w biurze podróży. To tam znajdują się  jedne z najpiękniejszych plaż Europy i liczne ukryte zatoki. W lokalnym krajobrazie można się zakochać bez pamięci.  Costa Brava  nazywana jest dzikim wybrzeżem, a wszystko to ze względu na ukształtowanie terenu. Góry stromo schodzą tam do morza, a brzegi są nierówne, skaliste lub zalesione. Choć to kierunek dla miłosników plażowania, to nie brakuje tam także miejsc dla amatorów aktywnego urlopu, którzy na wybrzeżu znajdą idealne miejsca do wspinaczki po skałach wapiennych lub granitowych. Bajkowe klify, urwiska i plaże wciśnięte w zatoczki sąsiadują tam z kurortami. A w tych znajduje się masa hoteli i apartamentowców. Jest w czym wybierać. - Costa Brava proponuje turystom zróżnicowany standard hoteli i form wyżywienia, dlatego każdy znajdzie tam coś dla siebie - mówi Klaudyna Mortka z portalu Wakajce.pl. - Do końca marca, czyli w okresie przedsprzedaży, za tygodniowe wakacje w hotelu 4-gwiazdkowym z wyżywieniem dwa razy dziennie zapłacimy mniej niż 1500 zł za osobę, a za pobyt w formule all inclusive niewiele ponad 1900 zł za osobę. Begur, Pals, Empuriabrava,  Tossa de Mar  czy Lloret de Mar to tylko kilka z najbardziej popularnych kurortów  wybrzeża. Wszystkie szczycą się pięknymi plażami, ale nie tylko.  Begur może się pochwalić historyczną zabudową, w której wyróżniają się dawne wieże obronne. Podobne atrakcje znajdziemy w Pals, które zachwyca także średniowieczną starówką. Miłośnicy aktywnego wypoczynku i nocnych rozrywek powinni zaś wybrać Lloret de Mar, które słynie z nocnych klubów, w których imprezy trwają do białego rana. Przez wielu właśnie dlatego miejscowość uznawana jest za centrum rozrywki na Costa Brava. Mogliśmy się o tym przekonać dzięki popularnemu serialowi „Pamiętniki z wakacji”, który był tam nagrywany. Podczas urlop na Costa Brava warto odwiedzić Figueres – miejsce urodzenia i śmierci słynnego artysty - Salvadora Dali. Stworzony przez niego Teatro-Museu (na zdjęciu poniżej) jest jedną z największych atrakcji w tej części Hiszpanii. Wyjazdy na Costa Brava organizowane są przez cały rok. Ale, jeśli zależy nam na wysokich temperaturach i plażowaniu, to najlepiej wybrać się tam od kwietnia do końca września. W tym czasie termometry pokazują od 20 do 30 st. C. Pozostałe terminy są zaś idealne na zwiedzanie okolicy i poznawanie regionu. Temperatura nie spada wtedy poniżej 14 st. C. Z Polski na lotnisko w  Gironie  dolecimy za ok. 200 zł w dwie strony."
http://turystyka.wp.pl/w-indiach-powstal-najwyzszy-zamek-z-piasku-6091397681394305a,"W Indiach powstał najwyższy na świecie zamek z piasku Na plaży w Puri, w indyjskim stanie Orisa, powstał wysoki na niemal 15 metrów zamek z piasku. Już wpisano go do Księgi rekordów Guinnessa.  Pomysłodawcą i głównym twórcą zamku jest Sudarsan Pattnaik, artysta, specjalizujący się w tego typu dziełach. W budowie tej nietypowej budowli dzielnie pomagała mu grupa kilkudziesięciu studentów z założonej przez niego szkoły.  Zbudowanie zamku na plaży w jego rodzinnym mieście Puri zajęło im dziewięć dni, a jego tematem przewodnim jest światowy pokój. Znalazły się na nim piaskowe płaskorzeźby przedstawiające m. in. gołębie, Buddę, Mahatmę Gandhiego i Nelsona Mandelę.  Sudarsan Pattnaik jest słynny w  Indiach, dzięki nietypowym rzeźbom oraz różnym działaniom artystycznym. Na swoim koncie ma kilkadziesiąt nagród, w tym indyjskie jednoklasowe odznaczenie cywilne, przyznawane przez rząd federalny. Poprzedni rekord należał do Amerykanina Teda Sieberta, który zbudował zamek o wysokości 13,97 cm w 2015 roku na plaży w  Miami."
http://turystyka.wp.pl/rosjanie-lubia-wakacje-w-polsce-6045106232980609a,"Rosjanie lubią wakacje w Polsce Polska jest na siódmym miejscu wśród krajów najczęściej odwiedzanych przez rosyjskich turystów. Według urzędu statystycznego w Moskwie, w pierwszym półroczu tego roku nasz kraj odwiedziło 581 tys. turystów zza wschodniej granicy. Polska jest w czołówce krajów najczęściej odwiedzanych przez rosyjskich turystów. Według moskiewskiego urzędu statystycznego w pierwszym półroczu tego roku nasz kraj odwiedziło ponad pół miliona turystów zza wschodniej granicy.  Rosjanie chętnie odwiedzają duże polskie miasta, a podczas urlopu robią zakupy. Z danych wynika, że najwięcej osób przed rozpoczęciem letniego sezonu pojechało do Abchazji - aż półtora miliona. Jest to położone nad Morzem Czarnym, nieuznawane przez zdecydowaną większość krajów świata państwo ze stolicą w Suchumi, mniejsze od Polski ok. 36 razy. Organizacje międzynarodowe, w tym ONZ i Rada Europy, uznają Abchazję za część składową Gruzji i namawiają obydwie strony do pokojowego rozwiązania konfliktu. Jednak separatystyczny rząd Abchazji przyjmuje, że jest ona niepodległym państwem od 1992 r. Kolejne na liście kraje, które rosyjscy turyści najchętniej odwiedzają, to granicząca z nimi na długości 1340 km  Finlandia  i  Kazachstan , którego granica z Rosją ciągnie się na długości 6846 km. Przyjechało tam po ok. 1,2 miliona Rosjan. Polskę od początku 2016 r. odwiedziło 581 tys. Rosjan, co daje nam 7. miejsce w rankingu. Najwięcej obywateli tego kraju przyjeżdża do nas z  Obwodu Kaliningradzkiego . Natomiast najchętniej odwiedzane miejsca to miasta w pobliżu granicy oraz Trójmiasto. Rosjanie przyjeżdżają tam głównie w celach zakupowych. Z dziesiątki najczęściej odwiedzanych przez Rosjan krajów wypadła Turcja i Egipt. Powodem jest napięta sytuacja w tej części globu. Co ciekawe, w tym roku prawdziwym hitem turystycznym okazała się  Tunezja . Kraj ten odwiedziło już ponad pół miliona naszych wschodnich sąsiadów.Tunezyjskie media pisały, że uratowali oni sezon. Co szósty turysta, który przybył do Tunezji, pochodził z  Rosji . IAR/ir/wg Zobacz też:  Wyjazdy Polaków - wydajemy coraz więcej"
http://turystyka.wp.pl/slowenia-turysci-ze-stanow-zjednoczonych-masowo-odwiedzaja-ojczyzne-melanii-trump-6086503070213249a,"Słowenia - turyści ze Stanów Zjednoczonych masowo odwiedzają ojczyznę Melanii Trump Niewielka Słowenia cieszy się coraz większym zainteresowaniem turystów ze Stanów Zjednoczonych, którzy chcą odwiedzić kraj pochodzenia pierwszej damy. Są ciekawi, jak wygląda ojczyzna, w której urodziła się i spędziła młodość Melania Trump. Słoweński urząd statystyczny poinformował we wtorek 31 stycznia, że w 2016 r. liczba amerykańskich turystów w Słowenii  wzrosła o 10 proc. w porównaniu z rokiem poprzednim. W 2016 roku ten  2-milionowy kraj odwiedziło prawie cztery miliony zagranicznych podróżnych z różnych zakątków świata. Miejscowe agencje turystyczne oferują specjalne wycieczki ""śladami Melanii Trump"", pokazując miejsca, w których mieszkała, studiowała i pracowała, zanim wyjechała za granicę, by poświęcić się karierze modelki. Na portalu promującym walory turystyczne Słowenii możemy przeczytać: ""Witajcie w ojczyźnie nowej Pierwszej Damy Stanów Zjednoczonych Ameryki"". Poza stolicą Lublaną, dużą popularnością cieszy się Sevnica – 5-tysięczne miasteczko, w którym przyszła na świat Melanija Knavs, bo tak wcześniej nazywała się żona Trumpa. Malownicza miejscowość, otoczoną zielonymi wzgórzami i winnicami, jeszcze do niedawna była mało znana nawet Słoweńcom. Dziś można spotkać tu turystów i dziennikarzy z całego świata, zwłaszcza Ameryki.  
Jest to na rękę mieszkańcom i władzom miasta, którzy czerpią coraz większe zyski. Przyjezdni, poza zaspokojeniem ciekawości o miejscu pochodzenia Melanii, znajdą tu piękne widoki i liczne atrakcje. Okolice przyciągają wspaniałymi krajobrazami, średniowiecznymi zabytkami, wybornymi winami i niezwykłą gościnnością. Źródło: Business Insider, AP"
http://turystyka.wp.pl/rosja-nietypowa-szklana-plaza-6087131439920257a,"Rosja – nietypowa, szklana plaża Niemal każdy z nas miał okazję usłyszeć o miejscach, bądź sytuacjach w Rosji, w których prawdziwość można powątpiewać. Jednak w przypadku tej „atrakcji” informacja jest sprawdzona – mowa o szklanej plaży, którą znajdziemy na dalekim wschodzie tego kraju. Jak powstała? Nietypowa plaża znajduje nad Zatoką Ussuryjską, niedaleko Władywostoku w południowo-wschodniej  Rosji. Kiedyś w jej pobliżu znajdowało się wysypisko, na które wyrzucano odpadki z pobliskiej fabryki porcelany, a także inne ceramiczne i szklane przedmioty, takie jak kafelki czy potłuczone butelki po alkoholu. Jednak natura naprawiła to, co zniszczył człowiek i zamieniła ostre fragmenty w gładkie ""kamyki"". Proces szlifowania odpadków przez fale Oceanu Spokojnego trwał wiele lat. Niewiele osób tu zaglądało, ponieważ miejscowi wiedzieli, że plaża nie zachęca do spacerów czy opalania się w trakcie wakacji. Jednak po latach, gdy miejsce to pozostawiono własnemu losowi, odkryto, że kawałki szkła o ostrych krawędziach, dziś wyglądają jak wypolerowane, różnokolorowe kamyczki. Odkąd media na całym świecie zaczęły rozpisywać się o tej nietypowej plaży, przyjeżdża tu wielu turystów, którzy na własne oczy chcą zobaczyć, jak wygląda to miejsce.  Stany Zjednoczone  to kolejny kraj po Rosji, w którym często można spotkać rzeczy, których na próżno szukać w innych miejscach na świecie. Także tu istnieje szklana plaża (Glass Beach), położona w Parku Stanowym MacKerricher w Kalifornii. Oprócz piasku, składa się ona też z różnej wielkości i koloru szkiełek, które zostały wyrzeźbione ze śmieci przez ocean, które przez kilkadziesiąt lat ubiegłego wieku były wyrzucane na wybrzeże przez mieszkańców Fort Bragg. W 1967 r. postanowiono wdrożyć programy oczyszczania - plaża została uprzątnięta, ale może do dziś wyrzuca na jej wyszlifowane szkiełka. Miejsce to stało się lokalną atrakcją turystyczną i od 2002 r. jest objęte ochroną władz stanowych. Przykładów zanieczyszczonych ludzką działalnością plaż, które stały się atrakcją, jest kilka. Kolejna znajduje się na niemieckiej wyspie Langeoog. Było o niej głośno na początku stycznia 2017 r. z powodu kilkunastu tysięcy plastikowych jajek z zabawkami w środku. Wypadły z duńskiego frachtowca, który „zgubił” kilka kontenerów podczas silnego sztormu. Burmistrz miasta wydał zgodę, aby dzieci zabrały tyle jajek, ile chcą i zaznaczył, że jeśli jakaś któraś z firm uzna to za kradzież, niech osobiście przyjedzie na wyspę i uprzątnie ją z plastikowych opakowań. Plaża do dziś jest oczyszczana z kolorowych jajek."
http://turystyka.wp.pl/nowe-polaczenia-z-polski-6086460424688769a,"Nowe połączenia z Polski Świetne wieści dla wszystkich fanów podróży. Ryanair ogłosił uruchomienie nowych tras. Z największych polskich lotnisk polecimy do Izraela. Z Krakowa na główne lotnisko w Barcelonie, a z Katowic do Aten. 31 stycznia Ryanair ogłosił uruchomienie połączenia z Katowic do Aten. Bilety będą dostępne w sprzedaży od 6 lutego. Jednak prawdziwą rewolucję przewoźnik ogłosił 1 lutego. Irlandzka linia uruchamia 6 tras z Polski do Izraela na zimę 2017/2018. Samoloty będą latać 2 razy w tygodniu. Z podwarszawskiego Modlina polecimy do Ejlatu. Do tego kurortu nad Morzem Czerwonym dolecimy także z Gdańska. Z Krakowa tanio dostaniemy się do Tel Avivu. Poznań zyskał aż dwa połączenia. I do Ejlatu, i do Tel Avivu. Z Wrocławia dolecimy do tego drugiego miasta. - Polscy klienci oraz turyści mogą w nadchodzących miesiącach oczekiwać kolejnych zmian - nowe trasy, nowe wnętrza samolotów czy też jeszcze niższe ceny – mówi Olga Pawlonka z Ryanaira. 
Z okazji uruchomienia nowych połączeń przewoźnik udostępnia bilety na marzec, w cenie od 39 zł na wybrane kierunki. Na izraelskie lotniska lata już inny tani przewoźnik – Wizz Air. Węgierska linia obsługuje połączenia z Katowic i Warszawy (**Lotnisko Chopina**) do Tel Avivu oraz ze stolicy do Ejlatu. Jeśli dobrze poszukamy bilety w obie strony znajdziemy nawet za 300 zł! – Tel Aviv jest najważniejszą metropolią w tamtym regionie świata. To kierunek ważny dla biznesu, a także niezwykle atrakcyjny pod względem turystycznym – mówi Jarosław Sztucki, dyrektor ds. marketingu i sprzedaży w Porcie Lotniczym Wrocław. To już trzeci nowy kierunek z Wrocławia ogłoszony przez irlandzkiego przewoźnika na ten rok. Wiosną ruszą połączenia do Lizbony i na Majorkę. Czwartą nowością z Wrocławia będzie Lwów. Ten kierunek uruchamiają linie Wizz Air, również od wiosny 2017."
http://turystyka.wp.pl/sycylia-od-kuchni-zasmakuj-wloskiej-wyspy-6091442098664065a,"Sycylia od kuchni - zasmakuj włoskiej wyspy Sycylia - największa włoska wyspa jest kolebką nauki, kultury, sztuki i literatury. W tym miejscu krzyżowały się ze sobą wpływy wielkich cywilizacji. To niemal osobny kraj. Mieszkańcy Sycylii nie mówią o sobie, że są Włochami, nazywają się Sycylijczykami. Żyją w innym klimacie, mają swoje zwyczaje. Ile jest kuchni włoskiej w sycylijskiej? Chyba nie umiem i nie mogę odpowiedzieć na to pytanie. Właściwie nie istnieje jednolita kuchnia Włoch. Przecież Sycylię od Alp dzieli ponad 1200 km. Na sztukę kulinarną kraju składają się więc jej regionalne odmiany wyróżniające się własnym charakterem. Proponuję zatem niekonwencjonalne zwiedzanie wyspy, w starożytności nazywanej Trinacrią. Wyprawa enogastronomiczna pozwoli poznać ją od kuchni, czyli z najsmaczniejszej strony. Łatwiej i szybciej przychodzi nam próbować dań typowych dla innych społeczności niż mówić ich językiem. We Włoszech jednym z przyjemniejszych sposobów na odkrywanie danego regionu jest kosztowanie jego specjałów kulinarnych. Tutaj kuchnia odsłania serca mieszkańców. Zawsze podczas podróży staram się zjeść lokalną potrawę, bo gdybym tego nie zrobiła, nie zrozumiałabym miejsca, do którego trafiłam, ani mentalności żyjących w nim ludzi. Na pewno warto zdawać sobie sprawę z jednego – we Włoszech dużo mówi się o jedzeniu, znacznie więcej niż gdzie indziej na świecie i na jakikolwiek inny temat. Tu wszystko zaczyna się od posiłku i na nim kończy. Myślę, że można to wyjaśnić następująco: we włoskiej kulturze ktoś, kto podaje nam przepis na jakąś potrawę, chce nam przybliżyć miejsce swojego pochodzenia. Dimmi che mangi e ti dico chi sei („Powiedz mi, co jesz, a powiem ci, kim jesteś”) – mawiają Włosi. Jedzenie to tożsamość, korzenie, dom rodzinny, dlatego tak ważne jest, aby spróbować poznać Sycylię z pomocą prawdziwych Sycylijczyków. Tylko oni potrafią zarazić miłością do tej uwodzicielskiej wyspy i sprawić, że stracimy dla niej głowę i oddamy jej nasze serce.  Na słodkiej, kolorowej Sycylii kuchnię podniesiono do rangi sztuki. Tu wszystko doprowadzone jest do przesady – światło słońca bywa nie do zniesienia dla obcokrajowca bez okularów przeciwsłonecznych, błękit nieba i turkus morza wyglądają jak wyjęte ze starych pocztówek, wydają się wręcz kiczowate, zieleń plantacji i gajów cytrusowych ma niesamowicie intensywny odcień, zapachy odurzają. Lepki od cukru sok z melonów spływa po dłoniach w trakcie jedzenia.  Na tej ziemi kontrastów luksus sąsiaduje z biedą, piękno miesza się z brzydotą. Świetny tego przykład stanowi Palermo. Można albo je pokochać, albo znienawidzić. Światło przeplata się w nim z ciemnością. Kiedy z miejsca rozpalonego słońcem przechodzi się w cień, przez moment nie widzi się nic. To jak przeciwstawienie dobra i zła. Życie tutaj jest niezmiernie intensywne, a jednocześnie przesycone przeszłością, która w dalszym ciągu ciąży na Sycylii i jej mieszkańcach w niewidoczny dla niewprawnego oka sposób. W dialekcie sycylijskim nie ma czasu przyszłego, żyje się tu i teraz. Może to wpływ zniszczeń spowodowanych trzęsieniami ziemi… W ich wyniku w ruinę obróciły się takie miasta jak Gibellina – największe w Europie muzeum sztuki współczesnej na świeżym powietrzu – czy Salaparuta i Poggioreale, które dane mi było odwiedzić. Czułam w nich pod stopami wibracje tej ziemi. Te niesamowite miejsca uczą pokory wobec siły natury. Może to także efekt spustoszeń spowodowanych wybuchami wulkanów i najazdami obcych plemion… Sycylijczycy zachowują stoicki spokój i potrafią spoglądać tylko w przeszłość, która zamienia się w gorącą teraźniejszość. Na Sycylii zawsze krzyżowały się kultury. Z tych właśnie spotkań narodziły się dania takie jak cannoli z kandyzowanymi pomarańczami (na zdjęciu powyżej), cassata, cuscus trapanese na bazie ryb i owoców morza. W sycylijskiej kuchni często pojawia się smak agrodolce (słodko-kwaśny), który łączy w sobie wszystko. W potrawach ostrość przechodzi w słodycz, a słodycz w ostrość, ale nie tylko, elementy twarde mieszają się też z miękkimi, np. w przypadku cannoli kruchość smażonej skórki kontrastuje z rozpływającą się w ustach słodką ricottą.  W okolicach Trapani natomiast podaje się lody caldo freddo polane gorącą czekoladą albo parfait migdałowe również w ciepłej polewie czekoladowej. Na talerzu zestawia się ze sobą smaki morza i ziemi, a podobne przykłady można by mnożyć bez końca...  Sycylia szczyci się jednym z najbogatszych we Włoszech zbiorów przepisów kulinarnych, który jest owocem bardzo burzliwych losów regionu. W miejscowej niezmiernie różnorodnej i smacznej kuchni wpływy arabskie i hiszpańskie walczą ze sobą o palmę pierwszeństwa. Poznawanie sztuki kulinarnej stanowi więc swoistą lekcję historii. Dobrym przykładem będą klasyczne arancini – ciepłe i chrupiące złote kule (na zdjęciu powyżej). Prezentują one 1000 lat sycylijskich tradycji kulinarnych. Dwieście gramów ryżu pachnącego szafranem, połączonego z małymi zielonymi ziarnkami groszku i otaczającego serowe serce pachnie mięsnym sosem ragoût. Tak wygląda tradycyjna wersja przysmaku. Dziś istnieją najrozmaitsze odmiany arancini odpowiednie dla każdego podniebienia: klasyczne z masłem lub sosem mięsnym, nadziewane grzybami, z bakłażanem, szpinakiem, czekoladą, gorgonzolą, kiełbasą, łososiem i krewetkami czy też – oczywiście – złote pistacjowe kule z Bronte. Taki opis chyba wystarczy, żeby zacząć się pakować i wyruszać w drogę...  Od zawsze Sycylia była popularnym celem podróży i wakacyjnych wyjazdów ze względu na swoje bogate dziedzictwo artystyczne i archeologiczne, piękno i różnorodność krajobrazów, urokliwe plaże i barwny folklor. Jednak od kilku lat wyspa bywa doceniana także za jej tradycje kulinarne. Niektóre spośród lokalnych produktów stały się bardzo modne, wzbudzają szerokie zainteresowanie i zyskują sobie coraz więcej wielbicieli. Warto wymienić chociażby oliwę extra vergine, tutejsze wina, np. znane i chwalone na całym świecie czerwone Nero d’Avola, czy tradycyjne sycylijskie sery primosale (primo sale), pecorino czy caciocavallo. W miejscowej kuchni uwagę zwracają ciekawe i niepowtarzalne połączenia składników. Używa się tutaj w dużych ilościach migdałów, pistacji (zielonego złota Etny), sezamu, rodzynek, liści laurowych, kaparów, czyli kwiatów do jedzenia, potocznie zwanych sycylijskimi orchideami, i finocchietto selvatico – dzikiego kopru włoskiego. Tutejsza kuchnia jest niezmiernie zróżnicowana. Inne dania królują na wybrzeżu (przewaga ryb i owoców morza), inne w środku wyspy (więcej warzyw i mięsa). Ze względu na różnice klimatyczne każdy region charakteryzuje się własnymi produktami lokalnymi. Potrawy z Katanii nie są takie jak te z zachodnich brzegów, w Palermo je się inaczej niż w Trapani.  Z całą pewnością jednak sztuka kulinarna Sycylii bazuje na sezonowych składnikach, czyli zmienia się w zależności od pór roku. Kolejne miesiące obfitują w nowe świeże warzywa. Do najpopularniejszych na wyspie należą karczochy, czyli jeszcze jedne kwiaty do jedzenia. Ja osobiście bardzo je lubię.  Mimo licznych różnic kuchnia sycylijska ma wiele wspólnych elementów. Często używa się w niej ricotty, zarówno do dań słonych, jak i słodkich, czy oliwy z oliwek. Latem dużą popularnością cieszą się bakłażany przyrządzane na tysiące sposobów. Warto wymienić choć kilka potraw, np. tradycyjną caponatę łączącą smaki słodki i kwaśny, zapiekankę ze smażonych bakłażanów nazywaną parmigiana, involtini di melanzane, czyli zapiekane nadziewane roladki bakłażanowe, mulinciani chini (w dialekcie sycylijskim, a po włosku melanzane ripiene) – faszerowane i pieczone bakłażany czy też klasyczną pastę alla Norma (zwaną też pastą alla siciliana). Same bakłażany z Sycylii nie przypominają tych polskich. Są duże i słodkie od gorącego słońca, więc nie trzeba ich najpierw posypywać solą, aby straciły goryczkę. Mają kolor jasnofioletowy, białe wnętrze i okrągły kształt. Aż do końca XIX w. Włosi odnosili się do tego warzywa bardzo nieufnie. Sądzili, że wywołuje niestrawność, szaleństwo i choroby psychiczne. Doskonale oddaje ten fakt ludowe tłumaczenie jego włoskiej nazwy melanzana jako mela insana („szalone jabłko”).  Sycylijczycy kochają zarówno swoją kuchnię, jak i regionalne produkty, dlatego gdziekolwiek mieszkają, nie umieją się bez nich obejść. Na co dzień jedzą tradycyjne dania. Są przyzwyczajeni do wyśmienitej jakości kupowanych towarów i ich bezdyskusyjnej świeżości. Na wyspie nadal większość zakupów robi się w sklepie warzywnym, rybnym bądź mięsnym, a nie w supermarkecie. Mieszkańcy wybrzeży Sycylii (czyli ośmiu z dziewięciu jej prowincji) spożywają bardzo dużo ryb. W domach sycylijskich pojawiają się one zresztą średnio trzy razy w tygodniu.  Żródło: Magazyn All Inclusive/Dominika Friedrich/www.sycyliabocznymidrogami.pl"
http://turystyka.wp.pl/madagaskar-co-zobaczyc-w-stolicy-wyspy-6044270205104769a,"Madagaskar - co zobaczyć w stolicy wyspy? Czwarta co do wielkości wyspa naszego globu - Madagaskar - pod każdym względem jest unikatowa. W ciągu dwóch tygodni na na miejscu przebyliśmy ok. 3 tys. km (z czego połowę samolotami) i choć zobaczyliśmy dużo, to jednak do wielu atrakcji nie zdołaliśmy dotrzeć. To ogromna wyspa, więc nie ma sensu na siłę przeładowywać programu wyjazdu. Zdecydowanie lepiej jest odwiedzić mniej miejsc, ale na spokojnie, aby móc je w pełni docenić. Jakie atrakcje czekają w stolicy? Czwarta co do wielkości wyspa naszego globu - Madagaskar - pod każdym względem jest unikatowa. W ciągu dwóch tygodni na miejscu przebyliśmy ok. 3 tys. km (z czego połowę samolotami) i choć zobaczyliśmy dużo, to jednak do wielu atrakcji nie zdołaliśmy dotrzeć. To ogromna wyspa, więc nie ma sensu na siłę przeładowywać programu wyjazdu. Zdecydowanie lepiej jest odwiedzić mniej miejsc, ale na spokojnie, aby móc je w pełni docenić. Jakie atrakcje czekają w stolicy? Antananarywa (zwana potocznie Taną) to duże, głośne, zatłoczone miasto, położone malowniczo na wzgórzach. Choć lata świetności tutejszej architektury we francuskim stylu kolonialnym minęły, wiele budowli wciąż zachwyca. Jednak już w drodze z lotniska do centrum stolicy bardzo szybko da się zauważyć wszechobecną biedę. Większość mieszkańców nadal nie ma dostępu do bieżącej wody, więc widok kolejek do studni miejskich i ludzi maszerujących z żółtymi kanistrami to nic niezwykłego. Turysta w Tanie przyciąga uwagę żebraków, handlarzy czy kieszonkowców, dlatego na spokojny spacer po ulicach raczej nie liczmy. W dzielnicy Isoraka, w której się zatrzymaliśmy, oraz sąsiedniej Antaninareninie jest jednak całkiem przyjemnie, gdyż znajdziemy tu kilka przyzwoitych restauracji, niedrogich i przyjemnych hotelików, a także sklepy z lokalnym rękodziełem. Pałac Królowej
Główną atrakcję Tany stanowi Pałac Królowej, czyli  Rova , górujący nad miastem. W większości drewniany kompleks, wzniesiony w dużej mierze w XIX w., spłonął niemal doszczętnie w 1995 r. Zaczęto go odbudowywać dziesięć lat później (głównie z funduszy UNESCO, ponieważ tuż przed pożarem obiekt miał zostać wpisany na Listę Światowego Dziedzictwa Ludzkości), ale w wyniku zamachu stanu w 2009 r. prace ustały. Na razie do samego pałacu nadal nie można wejść, ale teren wokół niego udostępniono już dla zwiedzających. Ze szczytu wzniesienia, na którym leży Rova, rozpościera się przepiękna panorama Tany, a za niewielką opłatą lokalny przewodnik opowie nam o ciekawej historii tego miejsca. Królewskie Wzgórze Ambohimanga. Fot. Dennis van der Water/Shutterstock Święte wzgórza
Według legendy król Andrianjaka (panujący od 1610 lub 1612 r. do 1630 r.) ogłosił, że 12 wzgórz otaczających Tanę jest świętych ze względu na ich znaczenie polityczne, historyczne lub duchowe. Ponad 100 lat później wielki król Andrianampoinimerina (1745-1810), który zapoczątkował w latach 90. XVIII w. zjednoczenie ludów Madagaskaru, niejako powtórzył tę deklarację, choć dotyczyła ona ponad dwunastu nieco innych wzniesień. Jednak liczba ta ma ogromne znaczenie w malgaskiej kosmologii i dlatego umownie używa się określenia Dwanaście Świętych Wzgórz Imerina. Warto odwiedzić najbardziej znane z nich, wpisane w 2001 r. na listę UNESCO - Królewskie Wzgórze Ambohimanga. Jest to ufortyfikowany kompleks pałacowy królów Madagaskaru, położony ok. 23 km na północ od Tany. Zajmuje on niezmiernie ważne miejsce w historii i świadomości narodowej Malgaszów. Dobrze przygotowani przewodnicy, mówiący również po angielsku, ze swadą opowiadają o faktach dotyczących wzniesienia. We wnętrzach pałacowych nie wolno robić 
zdjęć, ponieważ uchodzi to za  fady , czyli tabu (to jeden z najciekawszych aspektów malgaskiej kultury), ale zarówno sam kompleks, jak i wspaniałe widoki rozciągające się spod jego murów, można fotografować bez ograniczeń.
Tekst: MARIANNA JĘDRZEJCZYK (Magazyn All Inclusive)/ir [  ]( http://www.all-inclusive.com.pl/ )"
http://turystyka.wp.pl/niewielu-tam-bylo-i-niewielu-bedzie-oto-najbardziej-niedostepne-miejsca-na-swiecie-6103748653880449a,"Niewielu tam było i niewielu będzie - oto najbardziej niedostępne miejsca na świecie W 40 dni do Sydney, 20 do San Francisco i 5 do Polski. Tyle, jeszcze sto lat temu, trwały podróże z Londynu do wymienionych miejsc. Współczesne możliwości podróżowania sprawiły, że czas ten skrócił się do 24, 12 i niecałych dwóch godzin. Dziś większość miejsc jest na wyciągnięcie ręki. Większość, bo wciąż są takie, do których nie można dotrzeć wcale lub było w nich niewielu. Niewielka wulkaniczna wyspa Pitcairn (na zdjęciu) leży na Oceanie Spokojnym i stanowi terytorium zamorskie Wielkiej Brytanii. Wyspa została zasiedlona przez buntowników z HMS ""Bounty"", którzy dotarli na nią 1790 roku. Marynarze porwali kobiety z  Tahiti  i osiedlili się na 60 km kw. W szczytowym momencie mieszkało tam 200 osób, a dziś na stałe żyje ok. 50 osób.  Dostać się tam to naprawdę cud. Najbliższe lotnisko znajduje się na oddalonej o ok. 530 km wyspie Mangareva, a z niej na Tahiti można polecieć tylko raz w tygodniu (lot trwa 5,5 godziny). Z Mangareva na Pitcairn da się dotrzeć łodzią, ale pływa ona tylko raz na trzy miesiące, a rejs trwa 32 godziny. Podróż w dwie strony kosztuje 5 tys. dolarów. Co ciekawe, każdy kto ma ochotę przeprowadzić się na Pitcairn dostanie bezpłatnie ziemię, na której może postawić dom. Chętnych jednak brak. Mała społeczność i rajska wyspa nie kuszą zbyt wielu, głównie ze względu na historie o nieustępującej buntowniczości mieszkańców. Chodzi m.in. o gwałty na kobietach. Z tego powodu niektóre postanowiły uciec z raju, a osoby, które zeznawały przeciwko sprawcom zostały uznane przez Pitcairneńczyków za niegodne zaufania. Wyspy Kerguelena to archipelag obejmujący ok. 300 skalistych wysp pochodzenia wulkanicznego, położony w południowej części Oceanu Indyjskiego, ponad 3300 km od wybrzeży  Madagaskaru. Nie są stale zamieszkane. Okresowo przebywali tu niegdyś łowcy fok i wielorybnicy, a obecnie pracuje tam kilkudziesięciu naukowców. Raz na trzy miesiące do wybrzeży przypływa statek, na którego pokładzie przywożony jest prowiant czy rzeczy potrzebne naukowcom. Z wyspy Reunion płynie sześć dni.  Najwyższy szczyt na wyspie - Mont Ross - znajduje się na  1850 m n.p.m. i ze względu na to, że niewiele osób w ogóle było w tym miejscu na świecie, to szczyt udało się zdobyć tylko kilku śmiałkom. Mount Sidley to najwyższy wulkan na Antarktydzie (4285 m n.p.m). Znajduje się w najbardziej niedostępnej części kontynentu, na który żadna linia lotnicza na świecie nie oferuje lotów rozkładowych. Wulkan odkryto w 1934 roku i od tego czasu tylko dwóm ekspedycjom udało się wejść na szczyt. Najbliższa zaplanowana jest na styczeń 2018 roku. Ma potrwać 12 dni, a udział w niej kosztuje 58 tys. dolarów. Czyż to nie znakomity plan na ferie zimowe? Gangkhar Puensum to najwyższy szczyt Bhutanu i jednocześnie najwyższy niezdobyty szczyt świata (7570 m n.p.m). Wysokość góry została zmierzona po raz pierwszy w 1922 roku, ale mapy tego regionu są niedokładne do tego stopnia, że pokazują jego położenie w różnych miejscach.  Prawdopodobnie dlatego wszystkie ekspedycje, które próbowały go zdobyć zakończyły się niepowodzeniem. I nie zanosi się na to, by w najbliższej przyszłości komukolwiek udało się tam wejść. Najpierw, ze względów religijnych,  władze Bhutanu zakazały wspinaczki na szczyty wyższe niż 6000 m, a od 2003 r. wspinaczka w Bhutanie jest zabroniona całkowicie."
http://turystyka.wp.pl/baljenac-wyspa-w-ksztalcie-odcisku-palca-6103179581568129a,"Baljenac - wyspa w kształcie odcisku palca Na Morzu Adriatyckim znajduje się niewielka wyspa, która nie bez przyczyny jest coraz chętniej odwiedzana przez turystów. To ze względu na jej nietypowy kształt i zabudowania, które z wysokości przywodzą na myśl linie papilarne. Jaka jest jej historia? Chorwaci zdają sobie sprawę z unikalności z wyspy Baljenac (nazywanej także Bavljenac), dlatego od lat optują za tym, aby wpisano ją na listę UNESCO. Zlokalizowana jest w archipelagu Šibenik, a jej powierzchnia wynosi zaledwie 1,4 km kw. I choć ma zaledwie 500 m długości, znajdujące się na niej mury liczą łącznie aż 23 km.   Zabudowania, które najczęściej można spotkać w  Wielkiej Brytanii  i Irlandii, mają długą tradycję. W przeszłości służyły do zaznaczenia granic między polami. Konstrukcje wyglądają na solidne, mimo że wznosząc je, nie używano zaprawy. Wybierano takie kamienie, które idealnie pasowały do siebie. Im dokładniej dokonywano selekcji, tym była większa pewność, że mur się nie rozpadnie. Służył także celom obronnym i miał chronić rośliny przed silnym wiatrem, nazywanym „bura”. Podobnie było w przypadku  chorwackiej  wyspy. Murki zbudowano ręcznie przez mieszkańców pobliskiej wyspy Kaprije, którzy używali Baljenac w celach rolniczych aż do XIX w. Pracowały tu głównie kobiety przywożone łodziami przez mężów. Kiedy one zajmowały się polem, oni spędzali czas na morzu i łowili ryby. Wieczorem mężczyźni wracali po żony, by następnie udać się z nimi do domu. Obecnie Baljenac nie jest zamieszkały z prostej przyczyny. Młodzi ludzie nie są zainteresowani kultywowaniem tradycji uprawy pól, zapoczątkowanej przez ich przodków. Ponadto wyspa nie posiada odpowiedniej infrastruktury i jest oddalona od stałego lądu o ok. 6 km (od Szybernika o ok. 13 km). Baljenac przez lata był zaniedbany, lecz od niedawna zaczyna cieszyć się coraz większym zainteresowaniem wśród turystów, którzy zaintrygowani są jej wyglądem. Chorwaci wierzą, że po wpisaniu wyspy na listę UNESCO będzie o niej głośno i zechce tu przypływać jeszcze więcej osób."
http://turystyka.wp.pl/obama-uczy-sie-plywac-na-kitesurfingu-6088861234050177a,"Obama uczy się pływać na kitesurfingu Barack Obama z żoną Michelle spędzili rajski urlop na Karaibach. Na prywatnej, pilnie strzeżonej wyspie Richarda Bransona były prezydent USA uczył się pływać na kitesurfingu. Jak mu poszło? Należąca do miliardera wyspa Mosquito leży w archipelagu Brytyjskich Wysp Dziewiczych. Choć Obamowie odwiedzili ją w ubiegłym tygodniu, to Branson dopiero teraz opublikował relację z prób Baracka Obamy na desce.  Nie jest tajemnicą, że Obama wcześniej uwielbiał  surfować, ale przez ostatnie 8 lat prezydentury nie mógł tego robić, m.in. ze względu na bezpieczeństwo. Podczas urlopu na  Karaibach  ćwiczył kitesurfing pierwszy raz w życiu. Próbował swoich sił z latawcem przez dwa dni i świetnie mu szło.  - Ja zdecydowałem by w tym samym czasie nauczyć się foilboardingu (red. sport wodny z użyciem hydroskrzydła napędzanego latawcem i podłączonego do deski kitesurfingowej), więc obydwoje podjęliśmy przyjacielskie wyzwanie: kto nauczy się pierwszy wybranego przez siebie sportu wodnego? - opisuje Branson.  W finałowym starciu zdecydowali się sprawdzić, któremu z mężczyzn uda się dłużej utrzymać na wodzie. Okazało się, że to Obama jest lepszy - Branson przepłynął 50 m, a były prezydent USA był w stanie utrzymać się na wodzie przez 100 m. - Czapki z głów! Pogratulowałem mu zwycięstwa - przyznaje Branson.Zobacz też:  Wyspy Dziewicze - tu Barack Obama zabrał żonę na wakacje."
http://turystyka.wp.pl/blackadore-caye-resort-luksusowy-kurort-na-wyspie-nalezacej-do-leonarda-dicaprio-6059585400562305a,"Blackadore Caye Resort - luksusowy kurort na wyspie należącej do Leonarda DiCaprio Nabiera kształtu projekt luksusowego ekokurortu Blackadore Caye Resort, który ma powstać na prywatnej wyspie, należącej do Leonardo DiCaprio. Podano szczegóły i przybliżony termin realizacji. Wyspa Blackadore Caye leży u wybrzeży Belize na Oceanie Atlantyckim. Zajmuje powierzchnię 42 ha. Aktor wraz z ekipą projektową przez ostatnie pół roku planowali, co dokładnie powstanie na wyspie. Nie ma to być typowy hotel, a kurort ekologiczny, który pomoże w odwróceniu szkód wywołanych na tym terenie przez nadmierne połowy, wyrąb lasów czy erozję skał. Projekt zakłada postawienie 36 bungalowów i 36 domków do wynajęcia. Połowa wyspy ma być uznana za chroniony rezerwat przyrody. Domki będą zbudowane z drewna i elementów marmuru, a ich dachy - pokryte strzechą. Wewnątrz znajdzie się m.in. system inteligentnego oświetlenia, a na zewnątrz panele solarne, które zapewnią zasilanie. Do ponownego użycia ma być także gromadzona deszczówka. Do domków przynależeć będą tzw.  infinity-pools , czyli baseny z bezkresną krawędzią. Ponadto w okolicy ma powstać farma z warzywami i owocami uprawianymi w sposób ekologiczny. Blackadore Caye Development Group, która odpowiedzialna jest za projekt, planuje także poprawę warunków środowiskowych poprzez nasadzenia namorzyn i ponowne wprowadzenie rodzimych gatunków roślin, które mają zastąpić te inwazyjne. Chce także poprawić warunki życia rafy koralowej i ryb. Kurort ma zostać otwarty dla gości pod koniec 2018 roku. Leonardo DiCaprio jest współwłaścicielem wyspy razem z inwestorem Keithem D. Jacksonem, ale to nazwisko słynnego aktora na pewno będzie magnesem dla turystów z całego świata. Choć nie wiadomo jeszcze, ile będzie kosztować nocleg w resorcie, przedstawiciele firmy przewidują, że przez 20 lat obiekt przyniesie 200 mln dolarów zysku."
http://turystyka.wp.pl/barack-obama-wypoczywa-na-prywatnej-wyspie-the-brando-6101973247111809a,"Barack Obama wypoczywa na prywatnej wyspie The Brando Urlop na prywatnej wyspie Marlona Brando? W luksusowym ekoresorcie właśnie zatrzymał się Barack Obama. Będzie odpoczywał, pływał na kitesurfingu i może nawet napisze książkę.  Na przełomie stycznia i lutego Obamowie spędzili rajski urlop na Karaibach. Na prywatnej, pilnie strzeżonej  wyspie Mosquito, należącej do Richarda Bransona, były prezydent USA m.in. uczył się pływać na kitesurfingu.  Tym razem Barack Obama sam wybrał się na wyspę Tetiaroa w Polinezji Francuskiej, której właścicielem był słynny amerykański aktor Marlon Brando. Na miejscu ma pisać książkę i pływać na kitesurfingu. Być może będzie też grał w tenisa i snurkował (nurkował bez akwalungu). Podczas pobytu we Francuskiej Polinezji Obama ma także odwiedzić inne wyspy, m.in.  Bora Bora.  Na razie wiadomo też, że nie ma zaplanowanych żadnych spotkań politycznych. Prawdopodobnie już w przyszłym tygodniu do byłego prezydenta dołączy żona z córkami lub przynajmniej jedną z nich – 24 marca Sasha rozpoczyna wiosenną przerwę w nauce.  Brando kupił wyspę Tetiaroa ponad 50 lat temu. Chciał mieć miejsce, w którym będzie mógł uciekać od świata show biznesu. Ale jego celem była także ochrona piękna przyrody i unikalnej kultury. W 2014 roku na wyspie otwarto luksusowy ekokurort The Brando, o którym nawet walczący ekolodzy mówią, że jest rajem na ziemi. Słynie z koralowych ogrodów, rzadkich gatunków orchidei i basenów z morską wodą. Chętnie wypoczywają tam bogacze i celebryci. W ubiegłym roku swoje urodziny na wyspie świętował  Leonardo DiCaprio. Do użytku gości dostępnych jest 35 willi, dwie restauracje i spa. Wyspa zasilana jest energią słoneczną i… olejem kokosowym, chłodzonym wodą morską i systemem klimatyzacji. Na miejscu naukowcy z Oxford University prowadzą innowacyjny projekt dotyczący komarów. Najniższa cena za pakiet all inclusive wynosi 2 tys. euro za osobę za dobę, czyli ok. 10 tys. zł, a najwyższa ponad 12 tys. euro (prawie 50 tys. zł). Kto chętny?"
http://turystyka.wp.pl/lazurowe-okno-u-wybrzezy-gozo-zniszczone-bezpowrotnie-6098827983950465a,"Lazurowe Okno u wybrzeży Gozo zniszczone bezpowrotnie Największa atrakcja archipelagu Malty zniszczona bezpowrotnie. Lazurowe Okno u wybrzeży wyspy Gozo zawaliło się nagle 8 marca br.  O tragedii, serią smutnych wpisów na swoim profilu na Twitterze, poinformował premier Malty Joseph Muscat. Tak jak reszta Maltańczyków, był bardzo zaskoczony tym co się stało. W jednym z wpisów podał, że: „Raporty tworzone przez lata wskazują na to, że ten popularny punkt orientacyjny był dotknięty korozją i jego zawalenie było nieuniknione. Smutny dzień w końcu nastał”. Gdy informacja obiegła media, na miejsce natychmiast zjechała masa mieszkańców wyspy. – To tak, jakby Lazurowe Okno nigdy nie istniało – powiedział jeden z gapiów. Zimą na  Gozo  fale zawsze są większe i także dzięki temu Lazurowe Okno przyciągało turystów właśnie o tej porze roku. Chętnie oglądali ten wyjątkowy, naturalny spektakl. W styczniu ubiegłego roku wzburzone morze zniszczyło dużą płytę u podstawy jednego z klifów. Ale to co stało się 8 marca br. zaskoczyło wszystkich. – Dzisiaj od rana morze było naprawdę wściekłe – powiedział lokalnemu portalowi jeden ze świadków. - Robiłem zdjęcia i nagle łuk runął do wody z głośnym hukiem i olbrzymim pluskiem.  Choć wiedziano o problemach, to nic nie wskazywało na to, że łuk może runąć. Kilka lat temu opublikowano nawet badania geologiczne, które wskazały, że erozja jest nieunikniona, jednak twierdzono wtedy, że struktura nie jest zagrożona bezpośrednim zawaleniem i będzie bezpieczna przez kolejne dekady.  Lazurowe Okno (Azure Window) to formacja skalna, która powstała w wyniku erozji wapienia i wyglądała jak łuk albo most skalny. Była to największa atrakcja wyspy – głównie dla niej turyści płynęli z Malty na Gozo. W okolicy znajduje się mnóstwo sklepów i restauracji. Lazurowe Okno było także elementem scenografii takich produkcji, jak: „Zmierzch tytanów”, „Hrabia Monte Christo”  czy „Gra o Tron”."
http://turystyka.wp.pl/cypr-zwiedzaj-wyspe-sladami-afrodyty-6093914669412993a,"Cypr - zwiedzaj wyspę śladami Afrodyty Trzecia co do wielkości wyspa Morza Śródziemnego - Cypr to miejsce, które przyciąga bogactwem antycznych zabytków. Można ją zwiedzać na przykład śladami Afrodyty, bogini miłości, piękna i płodności. To tutaj, z piany morskiej narodziła się najpiękniejsza z mitycznych postaci, a przez wieki była tu czczona. Byliśmy na miejscu i sprawdziliśmy gdzie wciąż można spotkać boginię miłości. Na  Cyprze Afrodyta jest wszędzie. Hotele i restauracje noszą jej imię, a podobiznę mitycznej piękności można oglądać w wielu miejscach publicznych. Jednak warto odwiedzić te, w których naprawdę, albo raczej, jak głosi legenda – przebywała Afrodyta.  Petra tou Romiou to bez wątpienia jedno z najpiękniejszych miejsc na Cyprze i właśnie od niego warto zacząć zwiedzanie wyspy. Skała Afrodyty (tak brzmi polska nazwa) znajduje się przy kamienistej plaży na wschód od  Pafos, przy drodze do Limassol. Legenda głosi, że to tu z morskiej piany narodziła się bogini, którą natychmiast otoczyły rzesze delfinów. Dziś każdy, kto przybywa zobaczyć słynną skałę, ma szansę zyskać nie tylko fajne zdjęcie. Na plaży warto szukać kamieni w kształcie serca – podobno gwarantują szczęście w miłości, a te z dziurką dają bogactwo. Ale to nie koniec szans na szczęśliwy los. Każdy, kto chce być wiecznie młody, powinien opłynąć Skałę Afrodyty. Ile razy? Dokładnie nie wiadomo, bo wersje legendy są różne: raz, dwa lub trzy. Niektóre mówią też o koniecznym warunku – by odbyło się to w blasku księżyca.  Przy plaży można też zawiązać kokardkę na drzewie. Po co? Może to przynieść szczęśliwą miłość i zdrowe oraz liczne potomstwo. Kult Afrodyty czczony był na wyspie przez 16 wieków. Przybierał różne formy, ale jedna z ciekawszych to z pewnością sakralna prostytucja, która miała miejsce na terenie Starego Pafos, w którym znajdowała się Świątynia Afrodyty. – Młode dziewczyny z Pafos w ten sposób czciły boginię i udzielały gościnności pielgrzymom – mówi Maria Ossowska – Stavrinou, lokalny przewodnik, Polka, która od 23 lat mieszka na Cyprze. – Musiały to zrobić przynajmniej raz w życiu, ale mogły częściej. Co ważne, takie zachowanie nie było uznawane za negatywne. Wręcz przeciwnie. Kobietom okazywano jeszcze więcej szacunku.  Na terenie, gdzie młode Cypryjki spółkowały z pielgrzymami, dziś odwiedzić można park archeologiczny, a w nim zobaczyć ruiny miasta oraz zajrzeć do niewielkiego muzeum (na zdjęciu powyżej), w którym znajduje się m.in. kamień, pod którym, jak głosi legenda, ukrywa się Afrodyta. Afrodyta, jak na boginię miłości i płodności przystało, była bardzo kochliwa. Miała wielu kochanków, a z licznych związków z bogami i śmiertelnikami urodziła aż 16 potomków. Każdy, kto wierzy w legendy i lubi sprawdzać ich wiarygodność, powinien odwiedzić Łaźnie Afrodyty, w pobliżu miejscowości Polis. To tutaj bogini spotykała się potajemnie z jednym ze swoich kochanków - Adonisem. Choć łaźnie nie są tak urokliwe jak słynna skała, to warto się do nich wybrać. Mieszczą się na terenie ogrodu botanicznego. Wapienne kamienie pokrywa tam mech, po którym do naturalnego basenu spływa woda. Legenda głosi, że wykąpanie się w sadzawce przywraca młodość, witalność, a nawet leczy bezpłodność. Oficjalnie kąpiele są zabronione, ale śmiałków łamiących zakaz nie brakuje."
http://turystyka.wp.pl/bogato-kolorowo-i-do-syta-czyli-jak-smakuje-cypr-6096837874181249a,"Bogato, kolorowo i do syta, czyli jak smakuje Cypr Planujesz urlop na Cyprze? Zapomnij o diecie. Kuchnia serwowana na wyspie jest niemalże doskonała, a każdy posiłek to celebrowanie chwili. Na talerzu odczuwalne są wpływy greckie, tureckie, orientalne i angielskie. Cypryjczycy wzięli z tych kuchni to, co najlepsze i stworzyli mieszankę idealną. Gdy już myślisz, że skończyłeś jeść, to nagle pojawia się kolejny talerz pyszności, a potem desery, owoce, wino i kawa. Na koniec myślisz, że ktoś powinien cię wynieść, bo po prostu nie możesz się ruszać. Mija pół godziny, a ty już zastanawiasz się, co zaserwują na kolejny posiłek. Jeśli tak się czujesz, to na pewno jesteś na Cyprze. Jeśli  Cypr, to oczywiście meze, czyli posiłek, który składa się z przynajmniej kilkunastu różnych potraw podawanych w małych porcjach.  Meze zamawia się dla kilku osób – jest to więc idealna opcja nie tylko na spróbowanie różnych dań, ale także na integrację. Może być podawane na ciepło, zimno, w formie rybnej lub mięsnej, a także mieszanej. Do wyboru, do koloru. Ale przejdźmy do konkretów. Zamawiamy meze i wtedy zaczyna się magia. Na stole pojawiają się różne pasty, np. tahini (sezamowa) czy tzatziki (jogurt, ogórek, oliwa, czosnek). Zaraz po nich kelnerzy stawiają świeże pieczywo i pieczone ziemniaki. W tym momencie nawet nie myśl, że to coś zwykłego, bo za chwilę przeprosisz. Ziemniaki na Cyprze są najważniejszym, rolnym towarem eksportowym i ulubionym warzywem mieszkańców. Podaje się je gotowane, pieczone, smażone, z ziołami i przyprawami. Zawsze smakują doskonale, są kruche i chrupiące, a najgorsze w nich jest to, że wciąż ich mało. Podczas meze na stole nie może zabraknąć słynnego cypryjskiego sera halloumi. Wytwarzany jest z mleka owczego lub mieszanki owczego, koziego i krowiego, często z dodatkiem mięty. Podaje się go np. z grilla, ale także jako nadzienie małych pierożków. A to wciąż nie wszystko. Na stole mogą pojawić się także: oliwki z czosnkiem, cytryną i kolendrą, cukinia smażona w cieście, nadziewane bakłażany czy sałatka farmerska (ze świeżych warzyw).  W wersji rybnej meze na pewno pojawią się owoce morza (kalmary, krewetki czy małże) i ryby (np. okoń morski lub dorada). Jeśli zamówimy wersję mięsną to możemy się spodziewać, np. souvlas (szaszłyków), dolmades (mięso z ryżem zawinięte w liście winorośli) czy kleftiko (jagnięcina pieczona we własnym sosie - na zdjęciu poniżej). Te potrawy podawane są także, jako dania główne. Jak widać, małe porcje meze nie oznaczają, że nie można się najeść. Choć w zamyśle jest to pewien rodzaj przystawek, to bardzo często po dobrym meze nie jesteś w stanie wcisnąć w siebie nic więcej. Ale nawet nie myśl o przerwie. Po kilku oddechach przychodzi czas na deser, np. bourekia (paszteciki nadziewane twarogiem z miodem) czy soutzoukous (migdały lub orzechy oblane gronową melasą), które w  Gruzji  znane są jako czurczchela.  Nie masz ochoty na słodysze? Dostaniesz owoce, np. nieziemsko soczyste pomarańcze. A wszystko zwieńczy kawa po cypryjsku. Niektórzy twierdzą, że to słodka odmiana espresso, ale jest dużo bardziej aromatyczna i gęsta. Podaje się ją w trzech rodzajach: sketos - bez cukru, metrios – z jedną łyżeczką cukru, glykos – bardzo słodka. Cypryjczycy często przygotowują kawę w tradycyjny od wieków sposób. Do briki – metalowego tygielka wsypują zmielone ziarna i dolewają wodę, a następnie zanurzają naczynie w gorącym piasku. Później wykonują kilka okrężnych ruchów i gotowe. Proces przygotowania zobaczycie na naszym filmie poniżej.   Idealne zakończenie posiłku? Może tak być, ale zazwyczaj po kawie gospodarz lub kelner może zaproponować Commandarię – słodkie wino o mocnym aromacie suszonych owoców, przypraw i drewna dębowego. Ci, którzy wolą coś mocniejszego będą zachwyceni inną propozycją - Zivania to tradycyjny cypryjski napój alkoholowy z wytłoków winogron – podobno idealny na trawienie. Grzechem byłoby nie spróbować."
http://turystyka.wp.pl/bella-kotka-w-przestworzach-sprawdz-dlaczego-przeleciala-ponad-22-tys-km-6071956826505857a,"Bella - kotka w przestworzach. Sprawdź, dlaczego przeleciała ponad 22 tys. km Nowozelandzkie służby celne nie pozwoliły przekroczyć granicy Kanadyjce, która wraz z mężem próbowała przemycić w torebce 4-letnią kocicę, bo bez niej nie wyobrażała sobie udanych wakacji. Wszystkich odesłano do Kanady. Rodzinna pupilka przeleciała łącznie 22 600 km. O zdarzeniu poinformował rzecznik ministerstwa podstawowych branż przemysłu, Craig Hughes, który określił postępowanie kobiety jako ""lekkomyślne i skrajnie ryzykowne"". Jak zaznaczył, wraz ze zwierzęciem do Nowej Zelandii mogły przywędrować kleszcze czy choroby, których tam nie ma. Z uznaniem Hughes wypowiedział się natomiast o kotce Belli, która jego zdaniem ""musi być wyjątkowo łagodnym i spokojnym stworzeniem"", jeśli podczas długiego lotu z Vancouver w Kanadzie do Auckland w Nowej Zelandii ani załoga, ani współpasażerowie nie zorientowali się, że podróżuje z nimi kot. Zobacz też: Lilou - świnka z klasą. Poznaj pracownicę lotniska w San Francisco. Obecność Belli została odkryta przypadkiem, gdy służby na lotnisku w Auckland poprosiły, aby para zdjęła buty do chodzenia po górach i przy okazji zdecydowały się sprawdzić, co jest w torebce kobiety, czemu kanadyjska turystka była zdecydowanie przeciwna. Przepisy dotyczące przywozu zwierząt do Nowej Zelandii są bardzo surowe. Zwierzęta muszą mieć świadectwa szczepień i być zachipowane. Obowiązkowo przechodzą też dziesięciodniową kwarantannę. Właśnie kwarantanny chciała uniknąć właścicielka kota, która wyznała, że: ""nie wyobraża sobie, by mogła spędzić cudowne wakacje bez swej ukochanej Belli""."
http://turystyka.wp.pl/spitsbergen-zimno-i-intrygujaco-6096371637802113a,"Spitsbergen – zimno i intrygująco Już za ok. 1000 zł w promocji można polecieć z Polski na Spitsbergen. Cena kusi, bo ta spowita lodem kraina to miejsce wyjątkowej urody. Przed wyjazdem warto dobrze zaplanować czas, który chcemy tam spędzić. Jeśli najdzie nas ochota na wyjazd poza granice miasta konieczne będzie zaświadczenie o niekaralności. Spitsbergen to największa wyspa  Norwegii, położona w archipelagu Svalbard, na Morzu Arktycznym. W dużej mierze pokryta lodowcami. Średnia temperatura w lipcu wynosi ok.  4 st. C., a w lutym ok. -20 st. C. Ponieważ teren ten nie należy do obszaru Schengen obywatele polscy do wjazdu potrzebują ważnego paszportu.   Populacja niedźwiedzi polarnych przewyższa liczbę mieszkańców. Białych niedźwiedzi jest ok. 3000, a ludzi kilkaset mniej. Właśnie dlatego niemal każdy posiada pozwolenie na broń, bez której nie można oddalać się od skupisk miejskich. Do jej wypożyczenia potrzebne jest zaświadczenie o niekaralności – dlatego wyjeżdżając z Polski na Spitsbergen warto je ze sobą zabrać, bo nigdy nie wiadomo czy może się przydać. - Jeśli wybierasz się na wycieczkę sam i planujesz wyjścia poza sektor administracji 10 (centralne części Spitsbergenu), należy zgłosić swoją planowaną podróż do gubernatora Svalbardu – dowiadujemy się w konsulacie. - Obowiązek zgłaszania dotyczy wszystkich wycieczek na lądzie i na morzu, a takie sprawozdania sporządza się na specjalnych formularzach. Przed wyjazdem warto jednak zapoznać się także z innymi lokalnymi zwyczajami i przepisami. A lista jest dość długa. Zaczynamy. Jesteście fanami  kotów  i podróżujecie z pupilami? Mamy złą wiadomość. Na wyspę zabronione jest ich przywożenie. Oficjalnie chodzi o to, by ""nie zakłócały ekologicznego balansu życia innych zwierząt"". Jedyne koty, jakie można tam spotkać, zarejestrowane są jako lisy i żyją na wolności. Dziwne? A to dopiero początek. Dla przeciętnego Europejczyka, Spitsbergen to miejsce na wskroś intrygujące. Widok spacerującego po mieście renifera czy przejeżdżającego psiego zaprzęgu może zaskoczyć, ale tylko na początku. Wycieczka na śnieżne safari będzie nie lada gratką, ale zapomnijcie o relacji live na Facebooku – poza miastami nie ma zasięgu w telefonach komórkowych. Gdy już przywykniecie do arktycznego klimatu, niech nie zdziwi was fakt, że po wejściu do hotelu czy restauracji będziecie musieli zdjąć buty. To norma. W większości takich miejsc dostępne są jednak kapcie, nie trzeba się więc stresować kolorem lub stanem skarpetek.  Miłym akcentem jest to, że podczas wizyty na Spitsbergenie na pewno zaskakują ceny w sklepach. Nie jest tam tak drogo, jak w pozostałej części Norwegii, bo Svalbard objęty jest strefą tax free.  A to nie koniec ciekawostek. Ze względu na ochronę przyrody i lokalnych zabytków oraz nietypowe warunki panujące na wyspie obowiązują tam surowe przepisy dotyczące wjazdu wycieczek i osób prywatnych. - Organizator wycieczek musi poinformować gubernatora Svalbardu o przebiegu całej trasy, co planuje, na długo przed rozpoczęciem sezonu, jak również przedstawienia dowodu ubezpieczenia w celu pokrycia ewentualnego poszukiwania i akcji ratunkowej, jeżeli zajdzie taka konieczność – dowiadujemy się w konsulacie.  Mówiąc o Spitsbergenie nie sposób nie wspomnieć o lokalnym zakazie umierania. To nie żart. Gdy w Longyearbyen ktoś jest bliski śmierci, to na stanowczą prośbę gubernatora jest proszony o opuszczenie wyspy. Cmentarz zamknięto kilkadziesiąt lat temu, ponieważ przy panujących tam skrajnie niskich temperaturach ciała pochowane na cmentarzu nie ulegają rozkładowi. Co gorsza, w przypadku ocieplenia wyspie mogłaby grozić epidemia. Ceny lotów z Polski na Spitsbergen zaczynają się od ok. 1000 zł. Polecieć można z Gdańska, Krakowa i Warszawy z jedną lub dwoma przesiadkami."
http://turystyka.wp.pl/cesaria-evora-bosa-krolowa-z-wysp-zielonego-przyladka-6069793999828097a,"Cesaria Evora - bosa królowa z Wysp Zielonego Przylądka 17 grudnia mija 5. rocznica śmierci Cesarii Evory, diwy o najsmutniejszym głosie na świecie, która doprowadzała do płaczu wszystkich marynarzy w miasteczku Mindelo. Jej duch w dalszym ciągu unosi się nad Wyspami Zielonego Przylądka. 450 km na zachód od zachodnich wybrzeży  Afryki leżą Wyspy Zielonego Przylądka. Enklawa piękna na Oceanie Atlantyckim, której królową była słynna śpiewaczka,  Cesaria Evora. ""Bosonoga diwa""  - tak mówili o niej dziennikarze i krytycy muzyczni. Śpiewala po kreolsku i portugalsku, zazwyczaj o smutku i połamanych sercach. Jak nikt inny doprowadzała do łez wsłuchanych w nią marynarzy w portowych barach w Mindelo. Jej duch w dalszym ciągu unosi się nad Wyspami Zielonego Przylądka, a turyści coraz częściej tam przyjeżdzają szukając na piaszczystych plażach wytchnienia od zgiełku europejskiej codzienności."
http://turystyka.wp.pl/maroko-jest-bardziej-niz-spoko-6106696561440385a,"Maroko jest bardziej niż spoko Oczywiście możesz tu przyjechać, żeby poleżeć na plaży, ale znacznie lepszym pomysłem jest ruszenie się z hotelu i zobaczenie chociaż niewielkiej części z olbrzymiej liczby olśniewających atrakcji, jakie oferuje Maroko. W tym kraju nic (z wyjątkiem lenistwa) nie stoi na przeszkodzie, by rankiem popływać oceanie, po południu zanurzyć się w uliczki egzotycznych suków, a pod koniec dnia oglądać zachód słońca na wydmach Sahary. Jak można spokojnie leżeć nad basenem, wiedząc, że niedaleko skrywają się skarby Marrakeszu, ożywcze gaje palmowe, legendarne studia filmowe i beduińskie osady na skraju największej pustyni świata? Tym bardziej, że odległości pomiędzy największymi atrakcjami Maroka wcale nie są przerażające. Dlatego, choć wiele biur podróży oferuje w tym kraju wakacje stacjonarne, z odpoczynkiem w hotelu (nawet za 1200 zł za tydzień!), w tym przypadku szczególnie polecamy objazdówki.  Lądowanie zazwyczaj odbywa się w Agadirze. To  najpopularniejsza wśród turystów i najbardziej sprzyjająca wypoczynkowi część kraju. Nie bez powodu – może się poszczycić ponad 300 słonecznymi dniami w roku, 10 km złocistych plaż, szpalerami palm oraz świetną bazą hotelową. A także licznymi i świetnie przygotowanymi polami golfowymi i doskonałymi warunkami do uprawiania sportów wodnych. Agadir to jednocześnie to świetna baza wypadowa do Marrakeszu, będącego kwintesencją Maroka i jedną z jego najlepszych wizytówek.   Na trasie do Czerwonego Miasta możemy popodziwiać Góry Antyatlasu, najstarsze pasmo na tym obszarze, niezwykle malownicze,. choć surowe. Pod żadnym pozorem nie powinniśmy też ominąć Warzaratu – filmowej stolicy Maroka. To tu, w założonym w 1983 r. studiu filmowym „Atlas” były kręcone takie hollywoodzkie hity jak „Gladiator”, „Mumia” czy „Gwiezdne Wojny”. Dopiero gdy dokładnie obejrzymy filmowo-pustynno-górzyste scenerie, możemy z czystym sumieniem udać się do… nie, jeszcze nie Marrakeszu. Po drodze czeka nas jeszcze wizyta w niewielkiej, saharyjskiej oazie Merzouga, gdzie obejrzymy niesamowity spektakl w wykonaniu zachodzącego  słońca i imponujących wydm. Na tym odcinku pustyni piaszczyste wzgórza osiągają wysokość nawet 150 m i ciągną się na długości 20 km. Teraz już z czystym sumieniem możemy przenieść się do Marrakeszu. Czerwone Miasto kryje wiele skarbów, od których zaświecą się oczy nie tylko wielbicielom orientu, ale również… mody. Jednym z nich jest stworzony prawie 100 lat temu ogród Majorelle, który przez 20 lat należał do samego Yves’a Saint Laurenta. Położony w sercu miasta ogród, który wybitny projektant wraz ze swym partnerem przez lata dopieszczał, kryje setki wspaniałych roślin przywiezionych z różnych części świata. Po prostu nie można pozostać niewrażliwym na egzotyczną atmosferę, którą kreują rosnące tu bugenwille, bambusóy i hibiskusy oraz niezliczone kaktusy! Marrakesz to oczywiście również Medyna. Stare miasto z budynkami o ponad tysiącletniej tradycji, zostało wpisane na listę UNESCO. Wąskie uliczki tutejszych arabskich bazarów (suków) stale pulsują życiem. Od setek zakrętów, kolorów, zapachów, dźwięków może zakręcić się w głowie! A to dopiero początek, bo przed nami gwóźdź programu: gwarny plac Dżamaa al-Fina. O każdej porze pełno tu muzyków, opowiadaczy historii, zaklinaczy węży, treserów zwierząt, ale na dobre plac ożywa dopiero po zmroku. Zamienia się w jedyną w swoim rodzaju restaurację na świeżym powietrzu, gdzie można skosztować specjałów z całego kraju. Maroko można smakować bez końca!"
http://turystyka.wp.pl/polka-w-kenii-tak-wiele-rzeczy-pozwala-kochac-to-miejsce-6106191324439681a,"Polka w Kenii: ""tak wiele rzeczy pozwala kochać to miejsce"" Do Kenii pojechała na kilka miesięcy i wpadła po uszy. Dzika natura i miejsca nieskażone cywilizacją, to było coś co ją urzekło i urzeka do dziś. Po 10-ciu latach w Kenii wie, że serce Afryki wciągnęło ją na całego i to się nie zmieni. Poznajcie Joannę Sznajderską. Jeśli  Kenia, to oczywiście safari. I właśnie tym zajmuje się Joanna Sznajderska wraz z mężem - Teddym Mwambodze Ndaro.  – Naszą główną pasją jest safari, czyli wyjazdy do parków narodowych i rezerwatów w poszukiwaniu zwierzyny – mówi Wirtualnej Polsce Joanna Sznajderska. - Wycieczki takie trwają od dwóch do nawet dwudziestu dni. W przeciwieństwie do turystyki masowej staramy się dostosować program do oczekiwań i budżetu naszych gości, podróżując mniej uczęszczanymi szlakami.  Prywatnie pasjonują się afrykańskimi zwierzętami i fotografią, więc praca to dla nich czysta przyjemność. Poza tym organizują wspinaczki górskie oraz wycieczki krajoznawcze i kulturowe głównie po Kenii i Tanzanii. Teddy to także zapalony i ceniony żeglarz. I właśnie ze względu na uprawianą przez siebie dyscyplinę sportu nieraz był już w Polsce. - Pierwszy raz, jeszcze przed naszym ślubem, został zaproszony przez polską kadrę żeglarską na treningi do Pucka, gdzie również wziął udział w mistrzostwach Europy – zdradza Joanna. Joanna do Kenii przyjechała w 2007 roku na trzymiesięczny staż i tak już została. - Chciałam poznać ten zachwycający rejon wszerz i wzdłuż. I tak udało mi się połączyć zamiłowanie do podróży i natury z pracą – mówi. - Koszt życia codziennego w Kenii zależy od oczekiwań. Przy prowadzeniu prostego, skromnego życia, spożywając lokalne dania, można przeżyć dosłownie za kilka dolarów dziennie. Jednakże wszystko to, co w Kenii uznawane jest za luksus, czyli np. auta, benzyna, opieka medyczna oraz wszystkie dobra importowane kosztują tyle, co w Europie, a niejednokrotnie więcej. Jednak największym wyzwaniem mieszkania w Afryce Wschodniej jest niewyobrażalna biurokracja i korupcja. Ale coś za coś. Kenia to idealny kraj na smakowanie  Afryki, a to właśnie liczy się dla Joanny najbardziej. Dzika przyroda, wysokie temperatury, zwierzęta i otwarci ludzie - wszystko to jest tam na wyciągnięcie ręki.  - W Kenii kocham przede wszystkim naturę i to, że wciąż są tu miejsca nieskażone cywilizacją. Uwielbiam to, że można uciec od zgiełku miast i spędzić kilka nocy w buszu czy nad oceanem lub w górach. Zachwyca mnie to, że można zaszyć się w miejscach bez zasięgu telefonicznego i wieczorem przy ognisku wsłuchać się w odgłosy buszu – opowiada. - Afryka Wschodnia ma też najpiękniejsze rozgwieżdżone niebo. Piękna pogoda przez prawie cały rok również pomaga kochać to miejsce.  Co ciekawe, Polka w Kenii wcale nie jest takim wielkim zaskoczeniem, jak mogłoby się wydawać. - Polaków przebywających w Mombasie i okolicach na krótko jest  coraz więcej, ale mieszkających tu na stałe jest niewielu – dodaje Joanna. – Dlatego turyści nie dziwią się, gdy słyszą język polski. Bardziej są zaskoczeni, że mieszkam w tym kraju już 10 lat orazmówię w swahili. Interesują się także relacjami rodzinnymi i różnicami kulturowymi. A tych jest sporo. - Zdecydowanie największą różnicą kulturową jest pojmowanie pojęcia czasu. W Kenii bardzo często używa się słów: rano, popołudniu czy wieczorem, zamiast określonej godziny; lub mówi się po prostu ""zadzwoń, jak dojedziesz"" i wtedy druga strona zaczyna przygotowywać się do wyjścia – wyjaśnia Joanna. - Oczywiście kończy się to oczekiwaniem, spóźnianiem, i w moim poczuciu dezorganizacją, ale wygląda na to, że chyba tylko mi to przeszkadza. W życiu prywatnym staram się nie patrzeć za często na zegarek i podchodzić do umówionych pór z przymrużeniem oka. Zawsze mam też przy sobie książkę, żeby zamiast denerwować się czyimś spóźnieniem zająć się lekturą. I co? Nigdy nie przeczytałam tylu książek, co w Kenii. Joanna przyznaje, że często jest pytana o to, jak przyjęła ją rodzina męża. Mówi, że było całkiem zwyczajnie i od razu poczuła się jak u siebie, ale... - Rodzinę męża zdziwiło, iż moi rodzice nie żądają za mnie opłaty w postaci bydła, gdyż według tradycji kenijskiej rodzice pana młodego płacą posag rodzicom pani młodej za to, iż ją wykształcili i wychowali – opowiada. Choć zakochana po uszy w Kenii, nie zapomina o Polsce. - Co roku jeździmy na wakacje do Polski odwiedzić moją rodzinę, a czasem udaje się nam wyskoczyć na narty. Zależy nam także, aby córka mówiła po polsku – wyjaśnia."
http://turystyka.wp.pl/dzieki-sprytowi-ta-rodzina-lata-po-swiecie-za-darmo-6105610714317441a,"Dzięki sprytowi ta rodzina lata po świecie za darmo Tej czteroosobowej rodzinie zazdrości wielu ludzi na całym świecie. Wszystko dlatego, że latają w najdalsze zakątki świata w klasie biznes, nie płacąc za to ani centa – wszystkiego dzięki jednej sztuczce. Jak im się to udało?  Pedro pochodzi z Puerto Rico, natomiast Grace z  Singapuru. Opisują siebie jako „maniaków kart kredytowych” - to dlatego, że mają obsesję na punkcje zbierania ""mil"" w programach lojalnościowych linii lotniczych. Założyli karty w bankach, które oferują najwięcej punktów na start, ponadto dostosowali swoje wydatki do produktów, na których mogli otrzymać ich najwięcej. Małżeństwo założyło nawet własną stronę internetową, na której doradza, jak uzyskać maksymalnie dużo bonusów.   Nieco ponad rok zajęło im uzbieranie ponad miliona „mil”, które wymienili na bilety lotnicze w klasie biznes, o wartości 54 tys. dolarów (210 tys. zł). Małżeństwo tłumaczy, że każda osoba może tego dokonać. Wystarczy przychylniejszych okiem zerkać na reklamy i promocje banków oraz przewoźników. Przekonują, że przez to, że jesteśmy zbyt podejrzliwi, nieraz ucieka nam przed nosem okazja, aby dostać coś od banku czy linii lotniczych.   Para wyruszyła na wakacje w styczniu 2017 r. Zamierza z nich wrócić po sześciu miesiącach. Mają zamiar zwiedzić 5 kontynentów. Obecnie są w Ameryce Południowej.   „Naszym ulubiony miejscem, w którym byliśmy jest  Masai Mara  w Kenii. Mieszkaliśmy blisko natury, a nasze pociechy były bardzo zainteresowane, jak żyją tamtejsze dzieci” - piszą na swoim profilu na portalu społecznościowym Pedro i Grace.   Przyznają, że tak długi wyjazd z kilkuletnimi chłopcami to nie lada wyzwanie, a najbardziej problematyczną kwestią przed podróżą była decyzja, co zapakować do walizki. Małżeństwo jest szczęśliwe nie tylko dlatego, że udaje im się ze swoimi pociechami w sprytny sposób za darmo przemieszczać po świecie, ale też dlatego, że synowie mają okazję poznawać inne kultury już od małego. Wierzą, że nauczy ich to tolerancji i otwartości na ludzi z różnych zakątków globu."
http://turystyka.wp.pl/prawdziwe-oblicze-korei-polnocnej-reportaz-johna-sweeneya-6044399514473089a,"Prawdziwe oblicze Korei Północnej - reportaż Johna Sweeneya Korea Północna pilne strzeże swoich tajemnic, jednak pewnemu człowiekowi udało się przechytrzyć system zabezpieczeń. Reporter BBC John Sweeney zdecydował się na kontrowersyjną wyprawę, aby zrozumieć i przestać bać się nieznanego. Przedstawiamy fragment jego reportażu. Samolot linii Air Koryo zniżył lot, w dole pojawiła się ziemia – pozbawiona drzew, ponura i niegościnna. Maszyna wylądowała dość płynnie, a teraz trzęsła się, snując po nieskończenie długim i nierównym pasie, wzdłuż wałów ziemi, wież strażniczych i rzędów drutów kolczastych, jakby żywcem przeniesionych z filmu  Ze śmiertelnego zimna . Jeszcze tylko kilka schodków i już jesteśmy na płycie lotniska. I co teraz? - pomyślałem. Co będziemy robić w Pjongjangu? Im więcej czasu spędzasz w Korei Północnej, tym mniej się boisz. To niewiedza napędza strach. Celem tej książki jest dostarczenie czytelnikom najważniejszych informacji o jednym z najbardziej tajemniczych krajów na świecie, wypełnienie treścią białej plamy, która zdaje się mówić: masz się bać. To niełatwe zadanie. Zrozumieć Koreę Północną to jak próbować rozwiązać osobliwą zagadkę kryminalną: najpierw potykasz się o leżące w bibliotece zwłoki i rzucony obok dymiący jeszcze pistolet, po czym trup nagle ożywa, wstaje i mówi ci, że nie ma żadnego pistoletu, że pistolet ten wcale nie dymi, a tak w ogóle to biblioteka jest wytworem twojej imaginacji. To kraj niepodobny do żadnego innego. Nie widać tu reklam. Nie słychać ryku aut ani śpiewu ptaków. Tylko Kim Ir Sen i jego syn Kim Dzong Il uśmiechają się z gigantycznych plansz. Ale nikt nie odpowiada im uśmiechem. Kim Ir Sen to Kim Pierwszy – zgodnie z ikonografią reżimu przedstawiany jest jako nadkobieca Bogini Matka, ciepła gospodyni domowa w stylu lat pięćdziesiątych, niebiańska Doris Day. Kim Dzong Il, znany także jako Kim Drugi, to Bóg-Kiepski-Sobowtór-Elvisa, z natapirowaną fryzurą, w butach na wysokich obcasach; obleśny, wręcz upiorny. Kim Dzong Un to Kim Tłuścioszek, jednego dnia grożący wypowiedzeniem wojny jądrowej Stanom Zjednoczonym, a następnego – wydający rozkaz rozstrzelania serią z karabinu maszynowego swojej byłej dziewczyny. Jadowicie zielony autokar rusza, a nasz ubrany na czarno opiekun, pan Hyun, dyszy do mikrofonu: „Obecnie sytuacja jest bardzo napięta. Nikt nie wie, kiedy zostaniemy sprowokowani do wojny, ale tutaj jesteśmy bezpieczni. Nasz autokar należy do Koreańskiego Biura Podróży Zagranicznych, więc Amerykanie go nie zaatakują… Ha, ha…”. Czy nuklearne pogróżki należy traktować poważnie? Czy kiedykolwiek były realne? Odpowiedź składa się z dwóch słów: nie wiem. Wiem tylko tyle, że zabrano nas na przejażdżkę szeroką autostradą, na której nie było żadnych samochodów. Zabrano nas na uniwersytet, na którym nie było żadnych studentów. Zabrano nas do biblioteki, w której nie było żadnych książek – a przynajmniej takich, po które warto by sięgnąć. A już na pewno nie było w niej  Roku 1984  George’a Orwella – wiem, bo pytałem. Zwiedzaliśmy rozlewnię wody mineralnej pozbawioną butelek; elektrownię bez prądu; obóz dla dzieci bez dzieci; farmę bez zwierząt; szpital, w którym co prawda byli pacjenci, ale tylko rano. W każdym z tych miejsc niespodziewanie gasło światło. Dyktatura kłamie, nie mówi prawdy o najzwyklejszych sprawach. W ciągu ośmiu dni naszego pobytu w Korei Północnej (wtedy właśnie groźby Kim Dzong Una wywołania wojny jądrowej sięgnęły zenitu) przekonaliśmy się, że – ujmijmy to jak najbardziej dyplomatycznie – cały ten reżim to jedno wielkie oszustwo. Jeśli Korea Północna przypuści atak jądrowy, to zginie i reżim, i wszystko, co jest z nim związane. Robocza hipoteza książki Korea Północna. Tajna misja w kraju wielkiego blefu brzmi, że mówienie przez Kim Dzong Una o wojnie jądrowej to gigantyczny blef, który ma odwrócić uwagę od łamania na masową skalę praw człowieka. Aby blef zadziałał, reżim trzyma wszystkich – zarówno świat zewnętrzny, jak i własnych obywateli – w głębokiej niewiedzy. Próba zrozumienia tego, co dzieje się przed twoimi oczami, to przedziwne doświadczenie. Przez cały czas zastanawiasz się, czy przypadkiem nie straciłeś kontaktu z rzeczywistością – to coś jak scena w  Matriksie , kiedy Neo widzi przechodzącego obok czarnego kota, potem następnego, dokładnie takiego samego czarnego kota, a Trinity ostrzega: „W Matriksie déjà vu oznacza jakąś usterkę. Zawsze jest tak, kiedy coś zmieniają”. W czasie całej podróży nie widzieliśmy ani jednego kota i spotkaliśmy dosłownie jednego psa.  Fragment książki ""Korea Północna. Tajna misja w kraju wielkiego blefu"" Johna Sweeneya.   John Sweeney jest reporterem programu BBC Panorama. Podając się za profesora uniwersytetu London School of Economics, pojechał do Korei Północnej, aby uzyskać bezprecedensowy dostęp do najbardziej tajemniczego państwa na świecie. Mieszkał w pokazowym hotelu dla cudzoziemców, w którym przerywano dostawy prądu. Owocem tej podróży stał się kontrowersyjny reportaż telewizyjny oraz książka „Korea Północna. Tajna misja w kraju wielkiego blefu”. Mimo gróźb ze strony koreańskiego rządu, materiał ujrzał światło dzienne, wywołując burzliwą dyskusję o etyce reportera.  if/at  Sprawdź ceny przejazdów do interesującego Cię miasta. Zdziwisz się!"
http://turystyka.wp.pl/marsa-alam-raj-dla-milosnikow-sportow-wodnych-6044419636470913a,"Marsa Alam - raj dla miłośników sportów wodnych Marsa Alam, kurort położony w regionie o tej samej nazwie, w południowo-wschodniej części Egiptu nad Morzem Czerwonym. Oddalony jest o ok. 250 km na południe od popularnej Hurghady i ok. 60 km od portu lotniczego Marsa Alam. Miejscowość posiada świetną bazę noclegową i jest dobrze przygotowana na przyjazd turystów. Nic w tym dziwnego – Marsa Alam raj dla wszystkich spragnionych podwodnych wrażeń. Posiada perfekcyjne warunki do uprawiania sportów wodnych – przede wszystkim windsurfingu oraz kitesurfingu. To zdecydowanie najlepsze tego typu miejsce w Egipcie i ze słynniejszych na świecie. Marsa Alam to kurort położony w regionie o tej samej nazwie, w południowo-wschodniej części Egiptu nad Morzem Czerwonym. Oddalony jest o ok. 250 km na południe od popularnej Hurghady i ok. 60 km od portu lotniczego Marsa Alam. Miejscowość posiada świetną bazę noclegową i jest dobrze przygotowana na przyjazd turystów. Nic w tym dziwnego - to raj dla wszystkich spragnionych wrażeń. Posiada perfekcyjne warunki do uprawiania sportów wodnych – przede wszystkim windsurfingu, kitesurfingu oraz snorkelingu. To zdecydowanie najlepsze tego typu miejsce w Egipcie i ze słynniejszych na świecie. Laguna z płytkimi wodami od lat przyciąga miłośników wodnych atrakcji. Jest idealna nie tylko dla osób doświadczonych, ale także dla początkujących. Słońce świeci tu przez większość miesięcy, a przez ok. 75 proc. dni w roku wiatr wieje z prędkością większą niż 4 w skali Beauforta. Jednak urlopowiczów przyciąga tu przede wszystkim niezwykła fauna i flora wód Morza Czerwonego i pełen kolorów podwodny świat. Rafy koralowe są tu nienaruszone i wyjątkowo piękne. Najbardziej znane miejsca do nurkowania to Marsa Asslai, Abu Dabur Reef, Dolphin Mouse i rafa Elphistone. Wypływać na nurkowanie można już często z hotelowej plaży. W okolicy Marsa Alam znajduje się ok. 50 hoteli – od tańszych do luksusowych, które przyciągają klientelę ceniącą wakacje o najwyższym standardzie. Plaże są piaszczysto-koralowe, bezpośrednio przy hotelach prywatne z bezpłatnym serwisem. Na plaży Abu Dabbab występują żółwie. Wstęp jest płatny i kosztuje ok. 10 euro. Będąc w tym regionie na wakacjach, warto udać się do Luksoru – dawnej stolicy Egiptu, Al-Kusajru – historycznego miasteczka portowego, wiosek beduińskich na pustyni, grobowców faraonów czy świątyń skalnych w Abu Simbel. Wycieczki po okolicy organizowane są najczęściej przez lokalne organizacje turystyczne. Wiza: jest wymagana i należy dokonać jej zakupu na lotnisku w Egipcie. Koszt to ok. 25 dolarów amerykańskich. Paszport musi być ważny minimum 6 miesięcy (licząc od daty powrotu do Polski). Czas przelotu między Polską a Marsa Alam wynosi ok. 4,5 godz. Bezpieczeństwo: w Egipcie w dalszym ciągu istnieje zagrożenie zamachami terrorystycznymi, jednak polskie MSZ daje zielone światło dla wyjazdów grupowych do miejscowości turystycznych, położonych po stronie afrykańskiej nad Morzem Czerwonym (**Hurghada, El – Gouna, Safaga i Marsa Alam**) oraz Sharm el-Sheikh na Półwyspie Synaj. wg"
http://turystyka.wp.pl/egipt-park-narodowy-ras-muhammad-6044418436449409a,"Egipt - Park Narodowy Ras Muhammad Ras Muhammad to najbardziej znany park narodowy w Egipcie i jedno z najsławniejszych miejsc nurkowych na świecie. Położony jest pomiędzy pięknymi rafami koralowymi Morza Czerwonego i śródlądową pustynią Synaju. Łatwo tu dojechać z popularnego kurortu Szarm el-Szejk. Zobacz, jakie skarby przyrody skrywa to miejsce. Park znajduje się na przylądku na riwierze Morza Czerwonego, u południowych wybrzeży Półwyspu Synaj, na jego najdalej wysuniętym na południe skrawku. Zajmuje powierzchnię 460 km kw., z czego część lądowa to 133 km kw. (to mniej więcej tyle, co powierzchnia Warszawy). Jednak tylko 12 proc. terenu jest udostępnione turystom. Pozostały rejon pozostaje wolny od działalności ludzkiej, a wszelkie inwestycje są na nim surowo zabronione.  Park Narodowy Ras Muhammad,  Egipt  (fot. dudarev mikhail / Shutterstock.com)  Zjawiskowa flora i fauna W wodach Ras Muhmmad kryją się wspaniałe rafy koralowe - występuje tutaj łącznie ok. 150 gatunków koralowców. Mają świetne warunki rozwoju, gdyż silne prądy morskie przynoszą m.in. ogromne ilości planktonu, którym się żywią. Występuje tutaj ponad tysiąc gatunków ryb, w tym małe i kolorowe jak z kreskówek, ale też ogromne rekiny czy tuńczyki. Ponadto jest tu ok. 40 gatunków rozgwiazd, 100 gatunków jeżowców, 25 gatunków mięczaków i około 150 gatunków skorupiaków. Można spotkać również żółwie morskie i delfiny. Na lądzie i w powietrzu, ze względu na wysoką temperaturę i skalisto-piaskowe podłoże, fauna nie jest już tak bogata, a ze zwierząt i ptaków występują głównie lisy, jaszczurki, orły, sokoły i jastrzębie. Zwiedzanie Na terenie parku jest wydzielona strefa, w której znajdziemy informację turystyczną, punkty gastronomiczne czy sklepiki. Są tam też strażnicy, którzy udzielają turystom wszelkich informacji i dbają o ty, by przestrzegano tu przepisów. Każda osoba, która tu przyjeżdża, musi mieć świadomość, że na terenie parku nie wolno śmiecić, zbierać organizmów zarówno żywych jak i martwych, dotykać korali, karmić zwierząt czy łapać ryb poza miejscami wyznaczonymi. Zabrania się też wkraczania na tereny zamknięte oraz nurkowania i cumowania poza wyznaczonymi miejscami.  Park Narodowy Ras Muhammad (fot.  slava296  /  Shutterstock.com )  Do pięknych raf koralowych, które przyciągają ludzi z całego świata, zazwyczaj dotrzemy tylko łodziami. Koszt przepłynięcia wynosi ok. 35 dolarów amerykańskich dla osób dorosłych i 20 dolarów dla dzieci do 12. roku życia. Park jest czynny sześć dni w tygodniu (oprócz piątków) od 10 rano do zmroku. Za tygodniowe wakacje w Egipcie w hotelu 4-gwiazdkowym ze śniadaniami i w ofercie last minute zapłacimy od ok. 1590 złotych.
wg/ir"
http://turystyka.wp.pl/to-sie-nazywa-luksus-ten-wycieczkowiec-bedzie-mial-latajaca-restauracje-6101735202657409a,"To się nazywa luksus! Ten wycieczkowiec będzie miał „latającą restaurację” Już w przyszłym roku zwodowany zostanie naprawdę luksusowy wycieczkowiec z niewiarygodną, przesuwającą się między pokładami restauracją. Zajrzyj z nami do środka. Witamy na pokładzie wycieczkowca Celebrity Edge! Czeka tu na was prawdziwe cacko – restauracja „Magic Carpet”, – czyli latający dywan we współczesnym wydaniu. Konstrukcja o wielkości kortu tenisowego, która swobodnie szybuje pomiędzy poszczególnymi pokładami, wzbudzając powszechne zachwyty. Na razie tylko w planach i na wizualizacjach, ale i tak robi olbrzymie wrażenie. Na każdym z pokładów na gości będą czekać inne atrakcje, a im wyżej, tym będą one bardziej spektakularne. Przykładowo – na pokładzie 14. restauracja ma niejako rozszerzać przestrzeń basenu na świeżym powietrzu. A na najwyższym pokładzie 16. „obiad na krawędzi”, z oszałamiającym widokiem na otwarty ocean zjeść będzie mogło jednocześnie 90 osób.  Poza tym podróżni mogą spodziewać się wielu innych luksusów. Jednym z nich są stworzone przez „królową projektowania wnętrz”, Kelly Hoppen, wyszukane apartamenty. Kolejnym – imponujący ogród na dachu, o który ma zadbać rezydujący na statku ogrodnik. Wcale nie ostatnim – prywatni kamerdynerzy, którzy zadbają o komfort gości. Celebrity Edge,  który ma pływać pod banderą Celebrity Cruises – operatora luksusowych statków rejsowych – będzie mieć port macierzysty w Fort Lauderdale na Florydzie. Pierwszy rejs planowany jest na 16 grudnia 2018 r."
http://turystyka.wp.pl/weronika-mliczewska-majowie-bez-konca-swiata-6095320844129409a,"Weronika Mliczewska: Majowie bez końca świata Jako 23-latka przemierzyła Gwatemalę, Meksyk, Honduras, Belize i Salwador. Przez 7 miesięcy odwiedzała miejsca, których nie ma na mapach, rozmawiała z szamanami, poznała zasady funkcjonowania gangów  – wszystko po to, by spotkać ""prawdziwych"" Majów. Swoje poszukiwania opisała w reportażu „Na początku jest koniec” – to rzadki przypadek, gdy temat książki jest równie interesujący, co autorka. WP: Bardzo się frustrowałaś w trakcie swojej podróży po  Ameryce Centralnej?Weronika Milczewska: Cóż, wszystkie moje marzenia z dziecięcych lat upadły.  Media masowe przedstawiają potomków Majów w pióropuszach na tle piramid, rzeczywistość jest jednak inna. Nic, co przeczytałam wcześniej o dzisiejszych Majach, nie odnosiło się do sytuacji, którą zastałam.  A co zastałaś?
Przede wszystkim bardzo ciężko było mi dotrzeć do osób, których szukałam. Niemal żaden Maj nie chciał się przyznać do tego, że jest Majem. „Ja? Majem? Skądże” – to słyszałam najczęściej. Majem nigdy nie była dana osoba, ale zawsze ktoś „inny”. Nasłuchałam się przy tym niestworzonych histori. W Salwadorze usłyszałam, że to ludzie, którzy żyją w domkach na drzewach i ukrywają się w lasach. W zachodniej Gwatemali mówiono mi, że ""prawdziwi"" Majowie żyją poukrywani w jaskiniach i wychodzą na światło dzienne tylko w Meksyku...  Czy to znaczy, że współcześni Majowie to kłamczuchy?
(śmiech) To zbyt wielkie uproszczenie. Ale w mojej podróży pogodziłam się z tym, że na każdym kroku muszę być czujna, by odróżnić prawdę od fałszu. Gdy pytałam o drogę, zawsze porównywałam wskazówki minimum trzech osób.  Z czego to wynika?
Majowie nie odmawiają, nie umieją też przyznać, że czegoś nie wiedzą. Ale kłamstwo to ich tarcza obronna.  Musieli nauczyć się kłamać, by przetrwać najpierw podbój konkwistadorów, a potem wyniszczającą wojnę domową w latach 80. XX w. Jeszcze dwadzieścia lat temu za przyznanie się do tego, że jest się Majem, można było umrzeć w torturach.  Powiedziałabym więc, że Majowie to mistrzowie kamuflażu. Także kulturowego. W ich kościołach – bo tak nazywają dla zmyłki swoje świątynie – głównym bogiem może być św. Michał, a boginią – św. Eulalia. Bogów prekolumbijskich nazwali sobie przypadkowymi imionami katolickimi, ale dalej wierzą, że ten jest od deszczu, a ta od płodności ziemi na przykład. To był ich sposób przystosowania się. Nazewnictwo według Majów nie gra roli, najważniejszy jest czyn i co dalej z tym robią. Priorytetem jest dla nich to, że mogą kontynuować tradycje, nieważne pod jaką nazwą.  W książce wymieniasz masę problemów, z którymi muszą się mierzyć dzisiejsi Majowie.
W mojej podróży spotkałam się ze skrajną biedą, patologiami, łamaniem praw człowieka, do tego innym podejściem do czasu i komunikowania się - to wszystko było niezwykle trudne, nawet po przygotowaniu przez studia antropologii oraz kulturoznawstwa na renomowanych uczelniach w Wielkiej Brytanii i w Polsce nie mogłam pogodzić się z tym, co zastałam.
Majowie żyją wykluczeni, choć często na własne życzenie – chcą zachować niezależność jak większość ludów rdzennych, jednak kultura masowa zalewa ich mimo wszystko i wyniszcza od środka. Moja podróż nie wiodła przez turystyczne szlaki, mieszkałam w oddalonych od cywilizacji osadach bez prądu czy wody, gdzie kobiety nie znają swoich praw, a prawo jest stanowione przez lincz publiczny lub samosądy. Do tego dochodzą rozmaite patologie, w tym pijaństwo… Dość sugestywnie opisałaś ulice Todos Santos, na których dziesiątkami leżą pijani do nieprzytomności mężczyźni. A pomiędzy nimi krążą kobiety, które – co w całej tej sytuacji jest dość zabawne – relacjonują napotykanym koleżankom, gdzie już kogo widziały, by im ułatwić poszukiwania.
No tak, tutejsze kobiety muszą szukać swoich mężczyzn, bo w niektórych domach, jeżeli tego nie zrobią, mogą być poddane chłoście przez teściową! Majowie nie umieją się odnaleźć w tym kotle, do którego wrzuciła ich napływowa ""kultura zachodu”. Mają swoje wierzenia, magiczne myślenie, kultywują swój kalendarz, własne pojęcie czasu związane z cyklicznością natury. A jednocześnie ze wszystkich stron atakuje ich kultura masowa. To jest totalna kulturowa schizofrenia. Ich status społeczny zaczął być określany pieniądzem, tym, że mogą sobie wybudować dom. Wcześniej nie mieli takich materialnych potrzeb, chcieli żyć razem, to było dla nich najważniejsze, środki do życia przynosiła im natura. Teraz próbują dogonić resztę świata, ale nie są do końca świadomi, co to znaczy. Oni nie kwestionują rzeczywistości, niemal wszystko przyjmują z ufnością, a potem nie umieją sobie radzić z konsekwencjami.
Alkohol nie jest przecież nowością u Majów. Od zawsze był to element rytuału, który oczyszcza, wypędza złe duchy. Bycie w upojeniu alkoholowym jest dla nich w pewnym sensie rodzajem transu, który odcina ich od rzeczywistości. Ale współcześnie wielu z nich rzeczywiście popadła w alkoholizm. Piszesz, że większość z nich marzy o wyjeździe do Stanów… 
I nawet nazywają swoje dzieci: Britneyspears, Salmahayek, Antoniobanderas. To są obecnie popularne imiona wśród Majów! Mit Ameryki jest tu silnie zakorzeniony. A przecież to potomkowie wielkich Majów. Ludzie – tak jak ty – przyjeżdżają do nich, żeby zobaczyć wspaniałą kulturę. 
Problem w tym, że nigdy nie istnieli „jedni” Majowie. Oni byli zawsze podzieleni na grupy, zawsze rywalizowali o terytoria i wpływy, choć mieli te same rytuały. Gdy zbierałam materiały do książki, czyli 6 lat temu, przyznanie się do tego, że jest się Majem, można było przypłacić życiem. Na szczęście teraz to się zmienia, pojawiają się ludzie i inicjatywy na rzecz zjednoczenia Majów. Mają obudzić w nich poczucie dumy z tego, kim są i jaka jest ich przeszłość. Majowie zrozumieli, że tylko bycie razem pozwoli ocalić ich tożsamość. Podobnie dzieje się współcześnie z wieloma ludami rdzennymi. Jeden z twoich bohaterów mówi: „Jak można być dumnym, kiedy podczas fiesty ludzie odcinają sobie maczetami ręce?”. Byłaś w naprawdę niebezpiecznych miejscach. Nie bałaś się?
Po przeczytaniu książki niektórzy pytali mnie, dlaczego wybrałam takie ciemne, trudne miejsce, skoro z natury jestem radosna, pełna życia, optymizmu. Ale podróż nie zawsze musi być miła i przyjemna. A zło może spotkać cię wszędzie. W pewnym momencie zdałam sobie sprawę, że trzeba poddać się rzeczywistości, iść tam, gdzie cię niesie. Nie spodziewałam się, że znajdę się w aż tak ciemnym świecie, ale nie chciałam przed tym uciekać. Gdy podróżuję, nie noszę ze sobą noża, zdaję się na… zaufanie. Wiem, że kiedy udaję się w miejsca, gdzie nie ma dróg ani lekarzy, jestem bezbronna, nie ukrywam tego. Ale też się nie boję. Ludzie to czują, zauważają, że łamię jakiś schemat zachowań. Wtedy oni też odważają się go złamać i również postanawiają mi zaufać. To jest wyjście poza sferę komfortu, poza nasze definicje bezpieczeństwa. Nauczyłam się szukać bezpieczeństwa w środku, a nie na zewnątrz.  No tak, to wszystko pięknie brzmi, ale jednak podróżowałaś sama.
To kolejna ciekawa kwestia. Majowie mają ideę tożsamości opartej na grupie, co jest dla nas, ludzi ""zachodniego świata"", wręcz nie do pojęcia. Niektórzy z podziwem patrzą na mnie, gdy mówię, że podróżuję sama. Ale dla Majów to miało jeszcze inny wymiar (choć oni akurat takich słów nie używają). Ponieważ nie przynależałam do żadnej społeczności, dla nich byłam jak wyrzutek społeczny, dziwak, ktoś z marginesu. To ich bycie w grupie wiele mnie nauczyło, przede wszystkim współdoświadczania. Dla nich nic nie ma sensu, jeśli nie jest osadzone we współdzieleniu. Jeśli nie mogę się czymś z tobą podzielić, nie ma to żadnej wartości. Bardzo zmieniło mi to w głowie, od tamtej pory chcę się dzielić tym, co najpiękniejsze w moim życiu, wtedy pozwalam temu żyć, inaczej daję temu umrzeć.  To współdzielenie było dla ciebie łatwe czy trudne?
Najgorsze jest uczucie, kiedy budzisz się i nie wiesz, co cię spotka. Kiedy spałaś, mogło się wydarzyć wszystko. Ktoś ci coś zabrał, ktoś coś przesunął, żyjesz w przestrzeni wspólnoty i zupełnie nie wiesz, co się dzieje. Ktoś wchodzi przez okno, wychodzi dachem, otwierasz oczy, ktoś na ciebie patrzy.  To takie momenty, w których totalnie zatracasz swoją przestrzeń. Do której my jesteśmy bardzo przyzwyczajeni i przywiązani.
Ale zaczynam się tego powoli uczyć. Ostatnio, w RPA, żyłam wśród szamanów. Tam jest podobnie. Kiedy chcę się napić wody, muszę ją podzielić z całą społecznością. Dla mnie zostają dwa łyki. Ale kiedy ja piję tę wodę, nie piję jej sama. Cały organizm wioski pije ją ze mną. Gdy jestem spragniona, to nie jest mój problem, to problem wspólny – czy mamy wodę, czy nie mamy.
My, „ludzie Zachodu”, mamy zupełnie inne myślenie: to jest moja woda, to jest mój kubeczek. Musimy posiadać coś na własność. A tam nie ma takiego pojęcia jak własność. My wierzymy, że każdy z nas jest wyjątkowy i niepowtarzalny. Natomiast Majowie nigdy by tak nie pomyśleli. Oni jako grupa mogą zrobić coś niesamowitego. Od nich się nauczyłam, że tylko współdziałając, dzieląc się, przeżywając razem, możemy coś stworzyć, zmienić.  A czego dowiedziałaś się o końcu świata, który – jak głosiły zachodnie media – miał nastąpić w 2012 r.?
Majowie o końcu świata nic nie słyszeli. W kulturze Majów nie ma końca ani początku. Wszystko jest cyklem. My się boimy końca, śmierci, momentów przejścia, boimy się odpuścić i zaufać. Dla Majów nie ma końca, wszystko jest ciągłą zmianą. Żyją tu i teraz, nie wybiegają myślami w przyszłość, bo są osadzeni w chwili, która jest. Trudno było mi przestawić się na taki sposób myślenia, to jedna z granic, którą musiałam przekroczyć, by zacząć ich rozumieć nie jako biały przybysz z zachodu, lecz jako część ich organizmu, grupy, do której mnie zaprosili.  Poszukując współczesnych Majów, dotarłaś w miejsca, w których nie było hosteli, dróg, a komórki nie miały zasięgu. Twoi rodzice, bliscy pewnie nieźle się o ciebie musieli martwic.
Czasem to były miejsca, które nie mają nazwy, których nie ma na mapach, figurują tam jedynie jako zielone plamki. Oczywiście zdarzało mi się pomyśleć, że jeśli zginę gdzieś w takiej odciętej od świata wiosce, to nikt mnie nigdy nie znajdzie. Ale mam system dawania znaków, wierzę, że jeśli kiedykolwiek coś by mi się stało, to moi przyjaciele wyruszą mnie szukać. (śmiech) Wszędzie, gdzie jestem, zostawiam tropy w stylu: „W tym mieście, w tym hostelu, byłam ostatnio. Tam mieszka Don Jose, który wie, gdzie wyruszyłam. Don Jose zna człowieka, który zna człowieka, który pewnie wie, gdzie teraz jestem. Nie będę się odzywać przez miesiąc. Ale jeśli nie odezwę się do wyznaczonego dnia, to znaczy, że jest źle”. Do tej pory ten system dobrze się sprawdzał. A ostatnio, jak byłam w Nigerii, kolega pożyczył mi urządzenie satelitarne, które wysyła współrzędne geograficzne, co tez jest pomocne.   Niemal ciągle jesteś w ruchu, masz na koncie wiele niesamowitych wypraw, jak chociażby ta stopem przez Skandynawię. Potrzebujesz adrenaliny?
Raczej zderzenia światów, sprawdzenia, kim jestem. Przejrzenia się w innym myśleniu, przeniesienia go do swojego życia. Nie wiem, dlaczego podróż wciąż jest uważana za geograficzne odkrywanie miejsc, do których trudno dotrzeć. Dziś to bzdura – jeśli ktoś ma czas i pieniądze, to dotrze wszędzie. Nie ma w tym nic trudnego. Każdy może podróżować i to nie wymaga nawet odwagi.  Odwagą jest podróżować w sposób aktywny, doświadczać nowego, przemierzać swoje granice. Sprawdzać, czego i dlaczego się boję, i tego próbować. Bo po co jechać na drugi koniec świata, żeby zostać w swojej skorupce? Żartujesz, że przez ciebie tata wyłysiał, a mama musiała zacząć farbować siwe włosy.
(śmiech) Moi rodzice są niesamowici, zawsze wypuszczali mnie na głęboką wodę. Na pierwsze, trzytygodniowe kolonie wysłali mnie, jak miałam 8 lat. A gdy miałam lat 12, poleciałam na 5 tygodni do Stanów, choć ledwo wtedy mówiłam po angielsku. Później było już tylko coraz dalej. Rodzice są moimi wielkimi przyjaciółmi i bardzo piękne jest to, że nigdy nie chcieli mnie „zagarnąć”, nie otwierali nade mną sztucznego parasola ochrony. W mądry sposób pozwalali mi próbować, uczyli mnie tego, żeby być odważnym, żeby być rzutkim, aktywnym, tworzyć swoją rzeczywistość. A jeśli mi się nie podoba, zmieniać ją, a nie narzekać. Staram się to robić każdego dnia. I dzięki takiemu podejściu wiem, że zawsze sobie poradzę. Weronika Mliczewska -  antropolożka, reżyserka, fotografka; studiowała w Londynie, Warszawie i Los Angeles. Jak pisze sama o sobie: ""mieszkała w willach i szałasach, jadła mrówki, świerszcze i alpaki, gubiła się w ponad pięćdziesięciu krajach, odnajdywała kilka razy"". W połowie lutego br. ukazała się jej książka ,,Na początku jest koniec. Na szlakach duchowości Majów”, Wydawnictwo Muza. Prowadzi bloga Veroetnika.com."
http://turystyka.wp.pl/beata-pawlikowska-dla-wp-od-belize-do-salwadoru-6100191341278337a,"Beata Pawlikowska dla WP: Od Belize do Salwadoru Zaplanowałam tę wyprawę specjalnie po to, żeby zobaczyć dwa ostatnie kraje we wszystkich trzech Amerykach, w których jeszcze nie byłam: Belize i Salwador. Leżą po dwóch stronach Ameryki Środkowej. Belize na wschodnim wybrzeżu, nad Morzem Karaibskim, a  Salwador  na zachodzie, nad Oceanem Spokojnym. Kupiłam bilet do Belize City z planem, że po lądzie przewędruję przez Gwatemalę i dotrę nad drugi ocean po przeciwnej stronie Ameryki. Innego wyjścia nie było, bo bilet powrotny miałam z Salwadoru. Uwielbiam ten moment, kiedy ląduję w zupełnie nowym miejscu i uczę się wszystkiego od nowa. Belize jest zupełnie inne od pozostałych krajów Ameryki Łacińskiej. Kiedyś był to Brytyjski Honduras, z czego do dzisiaj pozostał oficjalnie obowiązujący język angielski. To oznacza, że przyjeżdża tu sporo Amerykanów, dla których jest to bliski i atrakcyjny kierunek choćby ze względu na drugą co do wielkości rafę koralową na świecie. Wzdłuż wschodniego wybrzeża Belize ciągną się łańcuchy cudownych tropikalnych wysp otoczonych turkusowymi wodami  Morza Karaibskiego. Raj dla płetwonurków i fanów pływania z maską. To właśnie tutaj znajduje się słynna  Blue Hole, czyli idealnie okrągła granatowa rozpadlina otoczona pierścieniem jaśniejszego błękitu. Ma trzysta metrów szerokości i ponad sto metrów głębokości, co jako pierwszy ustalił Jacques Cousteau, który w 1972 roku odkrył we wnętrzu Niebieskiej Dziury mroczną głębię pełną ogromnych stalaktytów. Spędziłam kilka dni na rafie koralowej, potem autobusami pojechałam na północ, żeby popłynąć łodzią przez dżunglę i dotrzeć do dawnego miasta Majów Lamanai. Przedostałam się na zachód, tuż od granicę z Gwatemalą, żeby dojechać przez szalone bezdroża do następnego miasta Majów, Caracol, gdzie panuje nieziemska cisza przerywana krzykami małp i szumem majańskich wodospadów. Potem Gwatemala, karaibskie wioski Garifunów, zielona rzeka w kanionie, codzienne tortille z czarną fasolą, aż wreszcie Salwador, wulkany, jeziora, kwiaty, góry, plantacje kawy i magiczna plaża nad Pacyfikiem. Cudowna, niezapomniana wyprawa! Od razu mam apetyt na więcej.Zobacz zdjęcia z podróży Beaty Pawlikowskiej do Salwadoru i Belize: Galeria fotografii z plaży surferów w El Tunco nad Oceanem Spokojnym w Salwadorze.  Galeria fotografii z plaży Caye Caulker na rafie koralowej u wybrzeży Belize.  Więcej o tej niezwykłej wyprawie dowiecie się w radiu Open.fm. Beata Pawlikowska prowadzi autorski program „Blondynka w samo południe” - premierowe odcinki w każdą niedzielę o godz. 11:00."
http://turystyka.wp.pl/rewolucja-ryanair-bedzie-sprzedawal-bilety-laczone-6109460154841217a,"Rewolucja! Ryanair będzie sprzedawał bilety łączone Irlandzki przewoźnik ogłosił wielkie zmiany. Poinformował, że wprowadzi możliwość rezerwacji biletów łączonych. Początkowo będą one dostępne wyłącznie w ramach połączeń tej linii, z czasem także na trasach innych przewoźników.  Kilka dni temu Kenny Jacobs, szef marketingu irlandzkich linii, oznajmił, że Ryanair nie zamierza być „bardziej miły” dla swoich klientów. Mężczyzna stwierdził, że poziom, który oferuje przewoźnik, jest „wystarczający”. Bo ""wystarczający"" to słowo klucz w przypadku tanich linii. Wygląda jednak na to, że strategia biznesowa Ryanaira sprawi, iż mimowolnie stanie się on bardziej przyjazny dla swoich pasażerów. Obecnie przewoźnik oferuje wyłącznie sprzedaż biletów pojedynczych, w związku z czym, jeśli pasażer planuje przesiadkę, musi ponieść całe ryzyko nią związane (np. opóźnienie lub odwołanie  lotu, uniemożliwiające dotarcie na czas w dane miejsce). Do tego, jeżeli podróżny leci z bagażem rejestrowanym,  musi go każdorazowo odebrać i ponownie nadać, a czasem również przejść kontrolę paszportową lub bezpieczeństwa.
Oznacza to także, że z Polski na jednym bilecie będziemy mogli polecieć w najdalsze zakątki Europy i najbardziej atrakcyjne miejsca. Znalezienie połączenia z przesiadką będzie dużo prostsze.   Zapowiedziane 6 kwietnia br. wprowadzenie biletów łączonych zupełnie odmieni (nieciekawą, póki co) sytuację przesiadających się klientów. Ryanair zapewnia, że zmiany mają nastąpić jeszcze w tym roku, choć dokładna data jeszcze nie została podana. Aby plany mogły zostać urzeczywistnione, przewoźnik będzie musiał znacząco przebudować swój system informatyczny. Dotychczasowy uniemożliwia bowiem sprzedaż biletów łączonych.  Początkowo możliwość rezerwacji biletów z przesiadkami będzie wprowadzona w obrębie siatki połączeń Ryanaira. W przyszłości opcja ta ma być jednak rozszerzona na inne linie lotnicze. A ponieważ mówi się, że decyzja o zmianach wiąże się z rozmowami prowadzonymi obecnie przez zarząd irlandzkiego przewoźnika z Norwegianem, na pierwszy ogień pójdzie zapewne ta właśnie linia."
http://turystyka.wp.pl/polski-bus-zaskoczyl-nowe-udogodnienia-juz-od-czerwca-6109099248383617a,"Polski Bus zaskoczył. Nowe udogodnienia już od czerwca Polski Bus ogłosił wakacyjny rozkład jazdy. Można już rezerwować bilety za 1 zł z wyjazdem od 1 czerwca do 5 września br., ale to nie wszystko. Przewoźnik wprowadza długo wyczekiwaną możliwość rezerwacji miejsc. I to jest hit! Oznacza to koniec walki o miejsca, która nierzadko miała miejsce zaraz po otwarciu drzwi autokaru. Od teraz każdy może wybrać swoje ulubione miejsce już podczas rezerwacji – standardowe (w systemie oznaczone kolorem zielonym) lub premium (żółtym, niebieskim lub pomarańczowym).  To drugie rozwiązanie to coś dla pasażerów, którzy cenią sobie dodatkowe udogodnienia w trakcie podróży. Te, najpopularniejsze miejscówki, posiadają większą przestrzeń na nogi, możliwość podróży przy stolikach oraz przy przedniej szybie na górnym pokładzie. Co ważne, wybór miejsca będzie kosztował tylko 5 zł. - Wprowadzając możliwość rezerwacji miejsc spełniamy największe życzenie naszych pasażerów. Każdego dnia otrzymywaliśmy prośby o wprowadzenie tej usługi do naszej oferty. Jestem przekonany, że dzięki możliwości wyboru ulubionego miejsca w autokarze podróż będzie jeszcze przyjemniejsza i bardziej komfortowa. A to wszystko w najważniejszym momencie w roku, czyli przed wakacjami – mówi Piotr Pogonowski, Dyrektor ds. Marketingu i Komunikacji PolskiBus.com. W związku z wprowadzeniem rezerwacji miejsc numerowanych, aby odbyć podróż należy posiadać i okazać kierowcy bilet – wydrukowany lub wyświetlony na urządzeniu mobilnym (nie tylko sam numer). Przewoźnik przygotował specjalny film instruktarzowy, z którego można się dowiedzieć jak sprawnie wybrać miejsce w autokarze."
http://turystyka.wp.pl/wracaja-szczegolowe-kontrole-dla-osob-przekraczajacych-granice-ue-6109071600928385a,"Wracają szczegółowe kontrole dla osób przekraczających granicę UE Od piątku 7 kwietnia br. każda osoba przekraczająca granicę zewnętrzną Unii Europejskiej będzie poddawana szczegółowej odprawie. Zmiany są efektem zaostrzenia przez Parlament Europejski oraz Radę Unii Europejskiej przepisów Kodeksu Granicznego Schengen. Nowe regulacje od wielu miesięcy były przedmiotem dyskusji w UE. Chcąc zapewnić większe bezpieczeństwo obywatelom Unii, w końcu zdecydowano się wprowadzić je w życie. Zmiany nakładają na wszystkie państwa członkowskie obowiązek dokładnego sprawdzania każdej osoby, która wjeżdża na terytorium strefy Schengen lub je opuszcza. 
– Nowelizacja Kodeksu Granicznego Schengen jest reakcją Unii Europejskiej na utrzymujące się w Europie zagrożenie terrorystyczne – tłumaczy rzeczniczka komendanta głównego SG ppor. Agnieszka Golias. Coraz częściej zdarza się, że Państwo Islamskie werbuje bojowników z państw europejskich.  Dotychczas każdy mieszkaniec strefy Schengen przekraczający granicę Unii był poddawany tzw. kontroli minimalnej. Sprawdzana była jego tożsamość oraz autentyczność paszportu. Jednak od 7 kwietnia pogranicznicy będą dodatkowo sprawdzać podróżnego poprzez System Informacyjny Schengen (SIS). W bazie zawarte są informacje m.in. o osobach ściganych za przestępstwa, zaginionych lub posiadających zakaz wjazdu do strefy Schengen. Warto podkreślić, że osoby posiadające paszporty z czipem mogą być dodatkowo poddane kontroli odcisków palców.  To głównie pasażerowie korzystający z portów lotniczych i przejść z Ukrainą, Rosją i Białorusią będą najbardziej odczuwali zaostrzenie przepisów. Rzeczniczka SG podkreśla, że zmiany będą miały wpływ na czas trwania odprawy granicznej i mogą ją wydłużyć. Zapewniła jednak, że polska Straż Graniczna podjęła działania, które mają zminimalizować negatywne skutki. W razie potrzeby będą uruchamiane dodatkowe stanowiska odpraw, a w przypadkach szczególnych również mobilne.
- Sytuacja będzie na bieżąco monitorowana i odpowiednie kroki będą podejmowane stosownie do poziomu natężenia ruchu granicznego i występującego wydłużenia czasu oczekiwania podróżnych na odprawę. Dołożymy wszelkich starań, aby kontrola przebiegała sprawnie i bez zakłóceń - informuje rzeczniczka SG. W związku ze zmianami porty lotnicze w Polsce zalecają wszystkim pasażerom odlatującym do portów poza strefą Schengen, a więc także do miast położonych na terenie Wielkiej Brytanii czy Ukrainy, przybycie na lotnisko odpowiednio wcześnie."
http://turystyka.wp.pl/dziecko-w-podrozy-garsc-porad-6108428440286849a,"Dziecko w podróży – garść porad Czy dziecko zawsze musi podróżować z rodzicami, czy też może samotnie polecieć na drugi koniec świata? O jakie dokumenty trzeba się wówczas postarać?  A co w przypadku, gdy jeden z opiekunów nie wyraża zgody na wyrobienie paszportu dla malucha? Odpowiedzi na te i wiele innych pytań związanych z małymi pasażerami, znajdziesz poniżej. Coraz większymi krokami zbliża się lato i czas długo wyczekiwanych wakacji. Nie w każdym przypadku możemy wyjechać na upragniony wypoczynek całą rodziną. Czasem nie pozwalają na to względy finansowe. Czasem fakt, że rodzice mieszkają w różnych miastach lub krajach. A czasem pojawiają się zupełnie inne problemy, które mogą –  pozornie – uniemożliwić malcowi wyjazd. Wszystko jednak da się rozwiązać. W jaki sposób? Przeczytaj nasz mini poradnik. Po pierwsze: paszport
Aby maluch mógł wyjechać za granicę, potrzebuje paszportu, to oczywiste. Wniosek o jego wydanie składają rodzice, co ważne – muszą to zrobić wspólnie (jeśli jedno z nich nie może z jakiegoś powodu zjawić się w biurze paszportowym, konieczna jest zgoda pisemna poświadczona przez notariusza). W przypadku, gdy jedno z rodziców nie zgadza się na wyrobienie paszportu (lub gdy nie ma z nim kontaktu), nie ma jednak tragedii. Najpierw trzeba ustalić, czy ów posiada pełnię władzy rodzicielskiej. Jeżeli jest jej pozbawiony, problem z głowy, jego zgoda nie jest potrzebna. Jeżeli posiada ograniczoną władzę, musimy sprawdzić, czy ma wpływ na decyzje paszportowe. Jeśli tak lub gdy ma pełnię władzy rodzicielskiej, a nie chce  zgodzić się na wyrobienie dokumentu umożliwiającego dziecku wyjazd za granicę, do akcji musi wkroczyć sąd opiekuńczy. Koszt złożenia wniosku o wydanie orzeczenia zastępującego zgodę rodzica wynosi 40 zł.  Warto przy tym pamiętać, że alternatywnym dla paszportu dokumentem umożliwiającym zagraniczne podróże naszej pociechy (wyłącznie w granicach Unii Europejskiej) jest dowód osobisty. I tu dobra wiadomość: za dziecko, które ukończyło 13. rok życia, wniosek o wydanie dowodu osobistego może złożyć jedno z rodziców lub opiekun ustanowiony przez sąd. Niestety, jeśli malec ma mniej niż 13 lat, do złożenia wniosku potrzebni są oboje rodzice. Samo w samolocie
Samolot jest bezsprzecznie najbezpieczniejszą opcją dla małych pasażerów samotnie ruszających w świat. Większość przewoźników nie tylko pozwala na samodzielne podróżowanie dzieci, ale również zapewnia im opiekę pod nieobecność opiekunów. Zasady różnią się jednak w zależności od kraju i linii. Jeśli chodzi o tradycyjnych przewoźników, to zazwyczaj oferują szeroki zakres opieki nad maluchami. Weźmy LOT. W tym przypadku dzieciaki do 12 roku życia mogą lecieć same jedynie pod asystą personelu naziemnego i pokładowego linii (nie jest to obowiązkowe, jeśli znajdują się pod opieką osoby, która skończyła 16 lat), zaś te powyżej 12 roku życia mogą podróżować samodzielnie lub na życzenie rodzica skorzystać z asysty. Usługę tę można zamówić w biurach sprzedaży i za pośrednictwem call center. Cena zależy od destynacji: 80 zł (+vat) kosztuje asysta podczas lotu krajowego, 170 zł podczas lotu bezpośredniego, międzynarodowego, zaś 330 zł podczas lotu długodystansowego.  Uwaga – dziecko musi zostać odprowadzone na lotnisko przez rodzica lub opiekuna prawnego, który jest zobowiązany wypełnić dokument ""Zlecenie opieki przewoźnikowi lotniczemu"" (można go otrzymać przy odprawie biletowo-bagażowej). Bez tego ani rusz. Gdy formalności zostaną dopełnione, mały pasażer otrzyma specjalną torebkę na szyję, do której włożone zostają dokumenty, paszport i karta pokładowa i będzie pozostawał pod opieką pracowników linii od momentu odprawy, przez wejście na pokład i lot, aż do chwili odebrania przez wyznaczoną osobę dorosłą na lotnisku docelowym. Podobne zasady panują m.in. w Lufthansie (w ciągu roku aż 70 tys. dzieci podróżuje tymi liniami samodzielnie), Eurolocie, KLM, Air France, Emirates, różnią się jednak ceny i detale, które warto każdorazowo sprawdzić.   Jeżeli chodzi o tanie linie lotnicze, to sytuacja nie wygląda tak kolorowo.  Rayanair nie przewozi osób młodszych niż 16 lat, jeżeli nie towarzyszy im nikt starszy. Przewoźnik nie zapewnia im też opieki ani usług specjalnych. W liniach Wizz Air i EasyJet jest podobnie, z tym że podróżować samodzielnie mogą już 14-latki.  Samo w autobusie lub pociągu
Przewoźnicy autobusowi i autokarowi także pozwalają na samodzielne podróżowanie dzieci. I w tym przypadku również nie ma reguły – warunki różnią się w zależności od przewoźnika i miejsca docelowego. W popularnym Polskim Busie maluchy, które nie skończyły 12 lat, muszą być pod opieką osoby dorosłej. Dzieciaki pomiędzy 12. a 15. rokiem muszą mieć pisemną zgodę rodzica lub opiekuna (wzór dostępny na stronie internetowej), zaś bez żadnych ograniczeń podróżować mogą wszyscy po 15 roku życia. Podobne zasady stosuje PKS w obsłudze krajowej. Inaczej jest w w razie tras międzynarodowych. Ponieważ przewoźnicy nie zapewniają żadnej opieki małoletnim podróżnikom, w większości przypadków dopiero 16- czy 17-latkowie mogą jechać bez opieki dorosłego. Koniecznie trzeba dopytać firmę, z którą podróżuje dziecko, jakie dokumenty będą potrzebne – zdarza się, że samodzielna podróż nie jest możliwa bez notarialnie potwierdzonej zgody rodziców lub opiekuna prawnego.  Jeśli zaś chodzi o pociągi, regulamin PKP nie wspomina o dzieciach podróżujących samotnie. Przyjmuje się jednak, że szkraby do 13 roku życia (czyli nieposiadające zdolności prawnej) powinny pozostawać pod opieką dorosłych. Decyzję o tym, czy samotną podróż może odbyć osoba pomiędzy 13 a 18 rokiem życia (posiadająca ograniczoną zdolność prawną), powinni podjąć rodzice."
http://turystyka.wp.pl/brexit-a-sprawa-polska-sa-pierwsze-zmiany-6108312861624449a,"Brexit a sprawa polska. Są pierwsze zmiany? Od 4 kwietnia 2017 r. język polski przestanie być dostępny jako jeden z języków do wyboru na stronie British Airways – ogłosił popularny przewoźnik. Wszystko wskazuje na to, że proces wychodzenia Wielkiej Brytanii ze struktur Unii Europejskiej zbiera pierwsze ""żniwo"" na rynku lotniczym. Największy brytyjskie towarzystwo lotnicze zrezygnowało z obsługi swojej strony w języku polskim. Od dziś pasażerowie z Polski mogą korzystać z przeznaczonej dla nich strony z lokalnymi ofertami, ale wyłącznie w języku angielskim. Do tej pory po polsku dostępna była spora część opcji i funkcjonalności, takich jak wyszukiwarka lotów, hoteli oraz samochodów, a także regularnie publikowane w witrynie artykuły. Czy popularny przewoźnik uwierzył, że Polacy wyjeżdżający na Wyspy zdążyli doskonale opanować znajomość angielskiego, w związku z czym dodatkowa opcja językowa nie jest im potrzebna? Czy raczej decyzja o rezygnacji z prowadzenia strony po polsku to konsekwencja procesu opuszczania Wspólnoty Europejskiej przez Wielką Brytanię? Choć przewoźnik nie uzasadnia swej decyzji, najbardziej prawdopodobny jest drugi scenariusz. Już od jakiegoś czasu głośno dyskutuje się o tym, jak Brexit wpłynie na funkcjonowanie ruchu lotniczego między Wyspami a pozostałymi krajami należącymi do UE.  Póki co, nie wiadomo, jak sytuacja będzie wyglądać. Jedno jest pewne: do marca 2019 r. Wielka Brytania musi stworzyć na nowo system obsługi lotniczej krajów członkowskich. Najbardziej boleśnie odczują to prawdopodobnie tanie linie. Niedawno szef marketingu Ryanair stwierdził, że nie można wykluczyć, iż począwszy od marca 2019 r. przez pewien czas zostaną zawieszone połączenia między Wielką Brytanią a Unią Europejską. Wygląda jednak na to, że i tak potężni, ""tradycyjni"" gracze jak British Airways nie pozostaną niewzruszeni wobec zmian. Dodajmy, że linie z siedzibą w  Londynie i macierzystym lotniskiem Heathrow, przez dekady były dumą Zjednoczonego Królestwa. Odbywając loty w Europie, Ameryce Północnej, Ameryce Południowej, Karaibów, Bliskiego Wschodu, Azji Południowo-Wschodniej oraz Australii, od lat pojawiają się w czołówkach wszelkich rankingów popularności, punktualności i bezpieczeństwa w powietrzu."
http://turystyka.wp.pl/brytyjczycy-po-brexicie-wroca-do-niebieskich-paszportow-6108051821897345a,"Brytyjczycy po Brexicie wrócą do niebieskich paszportów? Paszporty na całym świecie występują  tylko w 4 kolorach. Po opuszczeniu struktur  Unii Europejskiej Brytyjczycy najprawdopodobniej zrezygnują z obecnego burgundu i wrócą do koloru, którego używali do 1988 r. Co to będzie oznaczać? Po tym, jak premier Wielkiej Brytanii Theresa May zapoczątkowała oficjalny, dwuletni proces wychodzenia z Unii Europejskiej, brytyjskie Ministerstwo Spraw Wewnętrznej ogłosiło przetarg na ponowne zaprojektowanie paszportów w 2019 roku. Wartość kontraktu wynosi 490 milionów funtów. Z możliwymi wykonawcami zlecenia prowadzone są rozmowy dotyczące ewentualnego powrotu paszportów do okładek w kolorze niebieskim (a w zasadzie granatowym), które funkcjonowały w Wielkiej Brytanii do późnych lat 80. Konserwatywni politycy głoszą, że wraz z powrotem do błękitów skończy się „era upokorzeń Wielkiej Brytanii”.  O co w tym wszystkim chodzi? Na początek – garść faktów. Obecnie na całym świecie paszporty występują w 4 kolorach: czerwonym, zielonym, niebieskim i czarnym. Oczywiście w zależności od kraju odcień jest różny, stąd w ramach czerwieni mamy burgundy czy purpurę, a w ramach niebieskości – tony wpadające w morski lub granat.  Z koloru paszportu można wyczytać nie tylko narodowość jego posiadacza, ale również stosunki geopolityczne, a nawet religię obowiązującą w kraju, który wydał dokument. I tak odcienie czerwonego stosowane są przede wszystkim przez państwa należące do UE, a także Rosję, Chiny i jeszcze kilka „rodzynków”.  Niebieski stosowany jest przez państwa Ameryki Północnej oraz mieszkańców Karaibów i według rozmaitych interpretatorów na dobre przyjął się jako przeciwieństwo koloru czerwonego, używanego w czasie zimnej wojny przez państwa Bloku Wschodniego. W krajach islamskich zazwyczaj używa się zielonych paszportów. Zieleń była podobno ulubionym kolorem Mahometa i ma symboliczne znaczenie dla wyznawców tej religii. Najmniej popularna na okładkach paszportów jest czerń, dokumenty w tym kolorze posiadają obywatele Nowej Zelandii i niektórych państw afrykańskich: Botswany, Zambii, Burundi, Gabonu, Angoli, Czadu.   Niebieski paszport brytyjski został wprowadzony w 1920 roku. Sześć lat później Liga Narodów określiła jego projekt jako ""perfekcyjny"". Jednak w 1981 r., osiem lat po wstąpieniu Wielkiej Brytanii do UE, Bruksela zażądała, aby wszystkie państwa członkowskie w ciągu czterech lat ujednoliciły design najważniejszego dokumentu umożliwiającego podróże między krajami. Wielka Brytania opierała się regulacjom do 1988 roku, ale w końcu uległa.  Po zeszłorocznym, czerwcowym referendum, w którym głosujący podjęli decyzję o opuszczeniu struktur Unii, zaczęły nasilać się głosy o konieczności powrotu do starego, dobrego błękitu. Zwłaszcza wśród konserwatystów. Członek parlamentu, Andrew Rosindell, twierdzi na przykład, że burgundowy paszport był źródłem narodowego ""upokorzenia"". Stwierdził: ""Przywrócenie paszportu brytyjskiego będzie jasnym sygnałem dla świata, że Wielka Brytania powraca! (…) Obywatele Wielkiej Brytanii będą mogli w trakcie podróży po świecie ponownie poczuć dumę i pewność siebie, tak jak Szwajcarzy i Amerykanie”."
http://turystyka.wp.pl/luwawa-forest-skarb-malawi-6102075777942657a,"Luwawa Forest - skarb Malawi Luwawa Forest uchodzi za największy las w Afryce stworzony ludzką ręką. Drzewa zaczęto sadzić tam w latach 60. XX wieku, a drewno miało być wykorzystywane w przemyśle papierniczym. Miała powstać celulozownia, ale z powodu pogarszającej się sytuacji ekonomicznej nigdy nie została zbudowana. Jak wygląda to miejsce? Sprawdzili Dominika i Jacek, autorzy bloga Szpilkinamapie.pl. Położony na terenie płaskowyżu Viphya i otoczony łagodnymi górami o tej samej nazwie las jest świetnym miejscem, aby oderwać się od zgiełku miasta. Wszyscy, którzy lubią obcować z naturą, na pewno się nie zawiodą. Tereny są piękne i łatwo dostępne. Można je eksplorować pieszo, na rowerze lub koniu.  Rolę centrum turystycznego dla tego niewielkiego rejonu pełni Luwawa Forest Lodge. Położony w samym środku lasu oferuje szereg atrakcji, takich jak wypożyczenie sprzętu rowerowego czy wędkarskiego, przejażdżki konne i wiele innych. Bardzo ciekawą i  darmową atrakcją  jest coś w rodzaju ścieżek dydaktycznych, jakie właściciele Luwawa Forest Lodge oferują gościom.  Jest ich kilka, każda ma inną charakterystykę, inny czas przejścia i wiedzie inną drogą. W recepcji dostaje się mapkę i opis tego, jakie rośliny zobaczymy na wybranej ścieżce. Każda z trzech tras, jakie udało nam się odbyć, okazała się być bardzo przyjemnym spacerem wśród pięknej scenerii płaskowyżu Viphya.  Ponadto, Luwawa Forest Lodge posiada świetną infrastrukturę kempingową – ciepły prysznic, drewno do rozpalenia ogniska, stoliki z zadaszeniem, zlew i grill. Niestety, od jakiegoś czasu las podupada. Wycina się więcej drzew niż jest sadzonych, a znaczna część wycinki to działalność rabunkowa i nielegalna. Właściciele terenu próbują z tym walczyć. Stoczyli nawet batalię sądową z malawijskim rządem, którą udało im się wygrać. Trzymamy kciuki za ich starania i mamy nadzieję, że nasze dzieci też będą mogły w przyszłości odwiedzić ten piękny zakątek Malawi, który momentami wygląda jak Mazury, a czasem jak Suwalszczyzna.  Źródło:  Szpilki Na Mapie  to blog podróżniczy Dominiki i Jacka - pary, która postanowiła pozostawić za sobą wiele, aby spełniać marzenia i odkrywać nieznane. Na początku 2016 roku wyruszyli w podróż dookoła świata. Na ich blogu znajdziecie mnóstwo wspaniałych fotografii, dużo informacji praktycznych oraz relacje z najdalszych zakątków globu. Zachęcamy do śledzenia losów Dominiki i Jacka oraz ich podróży dookoła świata za pośrednictwem Facebooka -  Szpilki Na Mapie na Facebooku."
http://turystyka.wp.pl/para-polakow-od-roku-w-podrozy-poznajcie-szpilkinamapiepl-6108045605648001a,"Para Polaków od roku w podróży - poznajcie szpilkinamapie.pl Od roku są w podróży i na razie nie zamierzają wracać. Dominika i Jacek Krzeszewscy, prowadzący bloga szpilkinamapie.pl, najpierw marzyli o bilecie RTW (“round-the-world” - czyli dookoła świata), a skończyło się na tym, że wyjechali w nieznane. Przyznają, że boją się i ekscytują na zmianę, ale cel pcha ich do przodu. Jak dotąd odwiedzili kilkanaście krajów i zrobili kilkadziesiąt tysięcy zdjęć. Niestraszne im przebite opony, ugryzienia much czy biurokracja. Wciąż im mało. Nam opowiadają o pierwszych 365 dniach swojej przygody. WP: Już od roku jesteście w podróży. Ile w tym czasie udało wam się odwiedzić krajów i ile jeszcze przed wami?Szpilkinamapie.pl: Nasza trasa przebiegała następująco: Polska - Słowacja - Węgry - Rumunia - Mołdawia - Bułgaria - Grecja - Izrael - Jordania - Zjednoczone Emiraty Arabskie  - Tanzania -  Malawi  - Mozambik - Zambia - Zimbabwe - Botswana, co razem daje 15 krajów. W Afryce zamierzamy jeszcze odwiedzić Namibię, RPA, Suazi i Lesotho. Co stanie się, kiedy dojedziemy do południowego krańca Afryki, gdzie zawieje wiatr - tego jeszcze nie wiemy. Jedyne czego jesteśmy pewni to fakt, że nasza podróż nie zakończy się na Przylądku Igielnym. W zasadzie, obydwoje mamy wrażenie, że nasza podróż dopiero się rozpoczyna!        Czy macie jakiś plan, czy zmienia się z dnia na dzień?
Kiedyś robiliśmy plany, ale mieliśmy wrażenie, że kiedy tylko wycyzelowaliśmy jakiś plan na następny dzień, to brał w łeb i wszystko zmieniało się o 180 stopni. Na przykład: wyjeżdżając z Malawi do Mozambiku powiedzieliśmy znajomemu, że w Mozambiku będziemy maksymalnie 2 tygodnie. Skończyło się tak, że w Mozambiku spędziliśmy 2 miesiące. Teraz raczej nie robimy precyzyjnych planów. Powiedzielibyśmy raczej, że obieramy kierunki i jesteśmy otwarci na to, co przyniesie droga.  W podróży pewnie nie brakuje przygód. Najciekawsze, jakie się wam przytrafiły to?
Trochę tego było (śmiech). Każdy napotkany na drodze człowiek, z którym weszliśmy w jakąś bliższą relację to ciekawa historia. Takich ludzi w czasie naszej podróży spotkaliśmy wielu. W  Rumunii  spotkaliśmy chłopaka, który od 2 lat mieszkał w przyczepie kempingowej bez bieżącej wody, prądu i telefonu. Mieszkał na zboczu góry, z której codziennie rano latał na paralotni. Takie spotkania sprawiają, że człowiek zaczyna się zastanawiać nad sensem życia, w którym tkwimy na co dzień. Oczywiście, nie zawsze jest różowo i raz na jakiś czas w podróży zdarzają się problemy, tak jak miało to miejsce w Dar es Salaam, kiedy walka z tanzańską biurokracją i wyciągnięciem samochodu z portu zajęło nam 6 tygodni. Na szczęście cała sytuacja skończyła się szczęśliwie.  A spośród wszystkich miejsc, które widzieliście jesteście w stanie podać, to jedno, póki co wasze ulubione?
Zastanawialiśmy się ostatnio nad tym i doszliśmy do wniosku, że nie ma i nie będzie czegoś takiego jak nasze ulubione miejsce. Świat jest tak różnorodny i tak piękny. Jest wiele wspaniałych miejsc, a różnice między nimi są tak kolosalne, że trudno je porównywać. Weźmy Rumunię i Jordanię. Oba te kraje są wspaniałe, w obu żyją bardzo serdeczni ludzie. Oba oferują zapierające dech w piersiach widoki. Są jednocześnie bardzo różne. To chyba ta różnorodność pcha podróżników do przodu i sprawia, że są ciągle głodni wrażeń.   Wy jesteście głodni wrażeń – to pewne, ale czy czasem nie macie dość i myślicie „a może by tak wrócić?”
Czasami są takie momenty. Wspomniana sytuacja w tanzańskim porcie była jedną z nich. Takie myśli przychodzą w momentach bezradności. Kiedy człowiek ma wrażenie, że już nic nie jest w stanie zrobić i że nic od niego nie zależy. Wtedy staramy się nawzajem wspierać, podnosić na duchu i motywować do działania. Muszę o to zapytać – skąd pieniądze? W trakcie podróży podejmujecie jakieś prace?
Niestety nie wygraliśmy 6-tki w lotto. Pieniądze na podróż zarobiliśmy ciężką pracą. Oczywiście oznaczało to wiele wyrzeczeń i kiedy nasi znajomi w restauracji zamawiali steki, my zamawialiśmy frytki (śmiech). W czasie podróży zdarza nam się pracować jako dwuosobowa ekipa filmowa, ale są to projekty non-profit dla organizacji pożytku publicznego lub naszych przyjaciół. Kiedy planujecie wrócić?
Za jakieś 3 lata... może (śmiech)."
http://turystyka.wp.pl/stolica-majorki-zakazala-wynajmu-domow-turystom-6107019416721537a,"Stolica Majorki zakazała wynajmu domów turystom Władze miasta Palma de Mallorca, stolicy hiszpańskiej wyspy Majorka, zakazały wynajmu domów i mieszkań turystom. Nowe przepisy mają powstrzymać szybki wzrost cen wynajmu nieruchomości w tym popularnym kurorcie. Jak poinformował w czwartek przedstawiciel ratusza Antoni Noguera, zakaz będzie obowiązywać we wszystkich dzielnicach miasta od tegorocznych wakacji. - Za złamanie przepisów grozi grzywna w wysokości do 40 tys. euro - zapowiedział Noguera. Według władz nowe przepisy mają powstrzymać widoczny w ostatnich latach wzrost cen nieruchomości w tym mieście, który uderzał w lokalnych mieszkańców. Tylko w ub.r. ceny wynajmu apartamentów zwiększyły się tam o 7,5 proc. wobec 2015 r.
Jak ujawniły władze stolicy Majorki, przeprowadzone przez miasto badanie wykazało, że zdecydowana większość osób wynajmujących domy turystom prowadzi tę działalność w sposób nieuregulowany. Komentatorzy i eksperci ds. turystyki wskazują, że wprowadzony w stolicy Majorki zakaz wynajmu apartamentów uderzy w budżety wielu gospodarstw domowych, a także zagrozi licznym miejscom pracy na tej wyspie. Wskazują też, że wyegzekwowanie nowego prawa może być trudne z uwagi na ograniczoną liczbę urzędników. - W Hiszpanii rośnie liczba miast wprowadzających nie tylko różnorodne ograniczenia w wynajmie nieruchomości dla turystów, ale także wdrażających limity na miejsca, w których mogą powstawać nowe hotele. Restrykcje takie od kilku lat obowiązują w niektórych częściach Madrytu - powiedział hiszpański ekspert ds. turystyki Ricardo Gonzalez. W grudniu ub.r. rada miejska Barcelony przyjęła uchwałę zakazującą otwierania nowych obiektów hotelarskich w centrum stolicy Katalonii. Według burmistrz Barcelony, Ady Colau, nowe przepisy pozwolą przywrócić autentyczny, bardziej osiedlowy, charakter miasta, uwalniając jego śródmieście od nadmiernej liczby turystów. Miniony rok był rekordowy pod względem liczby turystów odwiedzających Hiszpanię. Kraj odwiedziło 75,3 mln osób, czyli o 10 proc. więcej niż w 2015 r. Najliczniejsze grupy urlopowiczów stanowili obywatele Wielkiej Brytanii, Francji oraz Niemiec. Marcin Zatyka, PAP"
http://turystyka.wp.pl/mapa-hasel-wi-fi-z-lotnisk-na-calym-swiecie-6107007533533313a,"Mapa haseł Wi-Fi z lotnisk na całym świecie Ten człowiek to błogosławieństwo. Bloger podróżniczy Anil Polat stworzył interaktywną mapę, zawierającą loginy i hasła do sieci Wi-Fi 130 lotnisk. Dzięki nim możemy bezpłatnie korzystać z bezprzewodowego internetu na całym świecie.  Czekanie na lot może być nużące. Po sprawdzeniu oferty wszystkich sklepów bezcłowych zazwyczaj siadamy na ławce i sięgamy po telefon, by przejrzeć pocztę, sprawdzić, co nowego na Facebooku czy Instagramie - najkrócej mówiąc, zabić czas. Jeśli lotnisko oferuje bezpłatny i ""nieohasłowany"" internet bezprzewodowy, jesteśmy uratowani. Jeżeli nie, zazwyczaj odpalamy prywatny hotspot w smartfonie. O ile w Unii Europejskiej koszty roamingu nie są zatrważające, w Afryce, Azji czy Stanach mogą nas doprowadzić do bankructwa. Na szczęście teraz możemy tego uniknąć. A to za sprawą blogera i inżyniera bezpieczeństwa komputerowego Anila Polata, który kilka lat temu postanowił odwiedzić wszystkie kraje świata.  W swoich licznych podróżach mężczyzna często doświadczał opisanego powyżej problemu niemożności bezpłatnego skorzystania z internetu na lotnisku. W którymś momencie zdecydował się więc stworzyć interaktywną mapę portów na całym świecie, zawierającą loginy i hasła do dostępnych na nich sieci Wi-Fi. Do współpracy zaprosił innych zapaleńców z różnych zakątków globu, dzięki czemu dziś na mapie można znaleźć ""kody dostępu"" do ponad 130 lotniskowych sieci. Mapa wciąż się rozwija (regularnie aktualizowana i sprawdzana) i każdy może przyczynić się do jej rozwoju poprzez wysłanie do autora haseł Wi-Fi z odwiedzonych przez siebie miejsc.  Nietrudno zauważyć, że aby sprawdzić, jak się połączyć z lotniskowym internetem, trzeba mieć wcześniej połączenie z internetem. Na szczęście mapę można ściągnąć na telefon, tablet lub laptop przed wyjściem z domu i uruchomić w potrzebnym momencie."
http://turystyka.wp.pl/zamiast-w-slonecznym-sydney-znalazl-sie-w-mroznej-kanadzie-6109485917591169a,"Zamiast w słonecznym Sydney, znalazł się w mroźnej Kanadzie Jeszcze kilka tygodni temu był całkowicie anonimową osobą. Za sprawą popełnionej pomyłki jego nazwisko przewinęło się przez czołówki serwisów informacyjnych na całym świecie. 18-letni Milan Schipper marzył do wyjeździe o Sydney w Australii, ostatecznie znalazł się w mieście o takiej samej nazwie, ale znajdującym się na drugim końcu świata – w Kanadzie. W ostatnich dniach ten chłopak stał się bohaterem mediów na całym świecie. Choć niekoniecznie ma w związku z tym powody do zadowolenia. Po pierwsze - stracił mnóstwo pieniędzy, po drugie – dla wielu osób stał się pośmiewiskiem. Co ciekawe, nie był pierwszą osobą, która doświadczyła na własnej skórze bolesnej pomyłki, myląc Sydney z Sydney. I pewnie nie był też ostatni. Ale zacznijmy od początku. Milan Schipper pochodzi z Holandii. Na swoje 18. urodziny postanowił zrealizować jedno ze swoich wielkich marzeń i pojechać do słonecznego  Sydney , znajdującego się w krainie kangurów. Prawdopodobnie nie miał pojęcia, że na świecie znajduje się więcej niż jedno miejsce o tej nazwie. Dlatego podczas poszukiwania biletów lotniczych nic nie wzbudzało jego podejrzeń. System rezerwacyjny pokazywał mu różne opcje podróży, w różnych cenach oraz z różnymi wariantami przesiadek. Dla niego, jako młodego, początkującego podróżnika, kryterium cenowe było najważniejsze. Wybrał więc najtańszą ofertę – z przesiadką w... Toronto.  Już podczas przesiadki w kanadyjskiej metropolii zaczął nabierać podejrzeń, że jego wyprawa nie do końca przebiega zgodnie z pierwotnymi planami. Zaskoczył go przede wszystkim fakt, że przewoźnik podstawił tak niewielki samolot. Kiedy wylądował w Sydney i zamiast skąpo odzianych mieszkańców oraz turystów, zastał starannie opatulonych w ciepłą odzież tubylców, wiedział już, że swojej podróży nie będzie mógł zaliczyć do udanych. Znalazł się w położonym w prowincji Nowa Szkocja trzydziestotysięcznym mieście, gdzie w pierwszych miesiącach roku temperatura oscyluje wokół 0 stopni Celsjusza, a na ulicach leży śnieg. To zupełnie inaczej niż na wschodnim wybrzeżu Australii, gdzie w tym czasie panują upały. Milan był kompletnie nieprzygotowany na panujący chłód, nie miał przy sobie żadnych ciepłych ubrań. - Cały czas myślałem, że lecę do Sydney w Australii, ale okazało się, że jest inaczej. Najpierw, gdy zobaczyłem niewielki samolot, zacząłem się zastanawiać, czy da on radę dolecieć do Australii. Potem rzuciłem okiem na plan lotu i okazało się, że samolot będzie leciał w prawo, a nie w lewo. To był ten moment, kiedy uświadomiłem sobie, że jest jeszcze jakieś inne Sydney – tłumaczy cytowany przez CBC nastolatek. - Czułem się okropnie. Chyba przez jakieś dziesięć kolejnych minut przeklinałem w myślach. Ale niewiele mogłem już wtedy zrobić, ponieważ byłem już w powietrzu. Chłopak nie zamierzał zostać w Kanadzie. Z pomocą personelu lotniska zarezerwował bilety na pierwszy powrotny lot do Amsterdamu. Po pięciu godzinach wyruszył do domu. I to był koniec jego wakacyjnej przygody, którą zapamięta z pewnością na zawsze. Po powrocie do Holandii, gdy jego historia trafiła do mediów, Milan otrzymał wiele słów wsparcia. Ale nie obyło się też bez głosów pełnych krytyki. Wiele osób wytknęło mu roztrzepanie. 18-latek miał oczywiście prawo nie wiedzieć, że w Kanadzie też znajduje się miasto o nazwie Sydney. Z drugiej strony zastanawiano się, jak to możliwe, że dorosły chłopak nie nabrał podejrzeń, gdy okazało się, że będzie leciał do Australii przez Kanadę – i to za znacznie mniejsze pieniądze. Zaskakujący powinien być też dla niego fakt, że samolot od momentu startu w Toronto do lądowania w Sydney będzie potrzebował tak niewiele czasu. Milan przyznał, że nie ma pretensji do tych, którzy z niego kpią. Śmiechu nie potrafił powstrzymać nawet jego ojciec, który z jednej strony mu współczuł, a z drugiej – nie potrafił odpuścić sobie żartów z wyprawy syna. Pocieszeniem, choć pewnie niewielkim, może być dla młodego Holendra fakt, że nie był pierwszą osobą, która pomyliła te dwa odległe od siebie zakątki świata. Turystów, którzy do tej pory zaliczyli podobną wpadkę i zamiast wśród piaszczystych plaż Sydney, znaleźli się w wiejącym chłodem, przemysłowym miasteczku w Kanadzie, jest znacznie więcej. W 2002 r. podobny błąd popełniła pochodząca z Wielkiej Brytanii para 19-latków. Emma Nunn i jej chłopak Raoul Christian kupowali bilety przez internet. Oni także cieszyli się, że nabyli je za znacznie mniej niż zwykle trzeba zapłacić za bilety do Australii. Dopiero po fakcie dowiedzieli się, że kupili bilety do Kanady. W przeciwieństwie do chłopaka z Holandii, oni zdecydowali się jednak pozostać tam kilka dni i zobaczyć, co ma do zaoferowania senna, kanadyjska mieścina, która z metropolią w Australii dzieli jedynie nazwę. Jak się potem chwalili, podziwiali ciężarówki i zajadali się homarami w lokalnych barach. W 2009 r. podobna pomyłka stała się udziałem Holendra Joannesa Ruttena oraz jego wnuka Nicka. Podróż do Sydney miała być dla nich przygodą życia – i właściwie taką się stała. Obaj polecieli z Amsterdamu, a potem przesiedli się w Halifaxie. O pomyłce dowiedzieli się, gdy znaleźli się już w kanadyjskim Sydney. Personel lotniska wspominał, że panowie byli kompletnie nieprzygotowani, mieli przy sobie jedynie dolary australijskie. Co ciekawe, w tym samym czasie na lotnisku w australijskim Sydney na Ruttena czekał jego bratanek. Rok później w podobnej sytuacji znaleźli się turyści z Włoch. Wyprawa do Sydney miała być ich pierwszą wyprawą poza Europę. No i była. Po wylądowaniu w Kanadzie nie mogli uwierzyć w to, co się stało. - Naszą pierwszą reakcją był strach. Potem stwierdziliśmy, że to musi być żart, ale jednak nie był – przyznała para. W 2008 r. do kanadyjskiego Sydney przez pomyłkę trafiła Argentynka Monique Rozanes Aguero z Buenos Aires. Gdy wylądowała w Nowej Szkocji, zdecydowała się... zostać tam na wakacje."
http://turystyka.wp.pl/iran-kraj-o-dwoch-twarzach-6044267635344001a,"Iran – kraj o dwóch twarzach Iran to państwo przedstawiane w mediach jako symbol zacofania i fanatyzmu muzułmańskiego, lider „osi zła” i zagrożenie dla światowego pokoju. Nie ma to wiele wspólnego z prawdą. O życiu w Iranie opowiada Jakub Rybicki. Mówi się, że prawda leży z reguły gdzieś pośrodku, ale w tym przypadku prawdy są chyba dwie. Tak samo jak można mówić o dwóch Iranach i o przynajmniej dwóch maskach, które zakładają codziennie ich obywatele. Prawda jest taka, że Iran był od stuleci, a właściwie tysiącleci kulturalnym centrum regionu, wyznaczał kierunki rozwoju, opierał się obcym najeźdźcom, a nawet gdy im się poddawał, robił to z klasą. Dlatego po podboju arabskim, gdy starożytny zoroastrianizm został wyparty przez islam, Irańczycy przyjęli szyityzm – niejako na przekór sunnickim najeźdźcom. Do dziś jest to przyczyną głębokiego podziału w świecie muzułmańskim. Prawda jest taka, że do roku 1979 Iran był liderem modernizacji, z coraz lepiej wykształconym, domagającym się demokracji społeczeństwem, a po rewolucji islamskiej cofnął się w niektórych aspektach do średniowiecza. I naprawdę, ciężko sobie wyobrazić, jak żyć w takim kraju. Zwłaszcza 35 lat później, gdy prawo szariatu ciąży coraz bardziej. Mądrzy Persowie wymyślili sobie reguły postępowania, które umożliwiają im życie z grubsza takie, jak na amerykańskich serialach, oglądanych powszechnie dzięki telewizji satelitarnej. Oczywiście anteny odbierające telewizję z ""kraju Wielkiego Szatana"" są zakazane, ale jeśli ustawi się je tak, żeby nie było widać z ulicy, to nie ma problemu. fot. Jakub Rybicki Reguły opierają się na noszeniu masek. Irańczycy, a zwłaszcza Iranki, są innymi ludźmi w pracy, innymi na ulicy, jeszcze innymi w domu. Wobec pobożnych rodziców synowie i córki udają wzory cnót, by po wyjściu z domu jechać na tajną, suto zakrapianą imprezę w nielegalnym klubie. Na ulicy, gdzie każdy przechodzień może być strażnikiem rewolucji, nikt nawet nie pomyśli o trzymaniu się za rękę, o całowaniu nie wspominając. Ale wystarczy postać w korku, żeby zobaczyć jak przez otwarte okna samochodów piękne dziewczyny flirtują z chłopakami z sąsiednich aut. Prawdziwa sztuka polega na tym, by dopasować odpowiednią maskę do miejsca i osób, z którymi przyjdzie się spotkać. Tak naprawdę trudno się zorientować, co w tym kraju wolno, a czego nie. Alkoholu, co oczywiste – pić nie wolno, ale dziwnym trafem częstują nim w co drugim domu. Chrześcijanie mogą kupić go najzupełniej legalnie w sklepach prowadzonych przez Ormian, ale muzułmanie muszą się nieco bardziej wysilić, co przypomina trochę opowieści rodziców o poszukiwaniu gorzałki w stanie wojennym. Za picie alkoholu muzułmaninowi grozi teoretycznie kara śmierci, w praktyce orzekana jest dopiero, gdy delikwenta złapią trzy razy na gorącym uczynku. Nawet wtedy jednak może zostać uchylona pod warunkiem przyznania się do grzechu, szczerego żalu i obietnicy poprawy (wspartej batami). W okresie ramadanu – świętego miesiąca – nie wolno jeść przed zachodem słońca, należy unikać wszelkich rozrywek i, co oczywiste, używek. Pewnie dlatego irańscy przyjaciele w każdym mieście prowadzą nas a to na piknik, a to na undergroundowy koncert muzyki klasycznej, ewentualnie do nierzucającej się w oczy restauracji, gdzie możemy zjeść specjalne, ramadanowe menu.. fot. Jakub Rybicki Życie kobiet, jak doskonale wiemy z telewizji, jest prawdziwą gehenną. Wciąż muszą chodzić w czadorach - czarnych, workowatych strojach, a właściwie nie tyle chodzić, co przemykać po ulicach zarezerwowanych głównie dla płci brzydkiej. Tyle, że to tylko część prawdy. Takie obrazki zobaczyć można głównie w konserwatywnych dzielnicach dużych miast lub na prowincji. Generalnie kobiety są lepiej wykształcone niż mężczyźni i potrafią z tego korzystać. Są nauczycielkami, lekarzami, właścicielkami firm, artystkami. Czarna szata zwisa smętnie w szafie, zastąpiona przez długie koszule i suknie, spod których wystają dżinsy i buty na obcasach. Twarz nie może być zakryta, bo nie byłoby widać ostrego makijażu, jedynie hidżab (chusta zakrywająca włosy i szyję) jest naprawdę obowiązkowy. Z tym problemem łatwo sobie jednak poradzić. We włosy należy wpiąć ogromną kokardę, która będzie utrzymywać chustę. W ten sposób praktycznie cała głowa jest odsłonięta, a obowiązek dotrzymany. Co do stosunków damsko męskich, 
to rzeczywiście są one mocno utrudnione, ale i tu można wykazać się inwencją twórczą, to jednak temat na odrębny artykuł. Mimo opisanych powyżej autentycznych historii, nie należy zapominać, że mimo stosunkowo dużej swobody, jaką cieszą się Irańczycy, wciąż jest to opresyjne państwo z surowym prawem szariatu, akceptowanym zresztą przez większość społeczeństwa. Iran jest też drugim krajem z największą liczbą wykonywanych kar śmierci (po Chinach, które wykonują więcej egzekucji niż wszystkie pozostałe państwa razem wzięte). Według raportu Amnesty International w 2013 roku oficjalnie przeprowadzono tu przynajmniej 369 egzekucji, głównie za przemyt narkotyków (ponad 90% wszystkich wyroków), gwałty, a także tzw. mohareb (termin z prawa islamskiego oznaczający szeroko pojęte działania antypaństwowe z bronią w ręku). Nieoficjalne szacunki AI mówią o 704 egzekucjach, z czego przynajmniej 44 publicznych. Tekst: Jakub Rybicki/ if/udm"
http://turystyka.wp.pl/chiny-jak-sie-zyje-w-szanghaju-6044248486961794a,"Chiny - jak się żyje w Szanghaju? Dziennikarz Marcin Sawicki odwiedził największe miasto Chin i dowiedział się, jakie są plusy i minusy życia w Szanghaju. - Największym problemem jest tutejsza wilgotność. Nie sposób wyjść na ulicę ładnie ubranym z rana i pozostać w tym stanie przez cały dzień - zdradził Krzysztof Krakowski, Polak mieszkający na stałe w Szanghaju. Sawicki wraz z dwiema rodowitymi mieszkankami miasta miał również okazję spróbować szanghajskiej kuchni."
http://turystyka.wp.pl/obcokrajowcy-w-polsce-jak-nas-widza-6108787294824577a,"Obcokrajowcy w Polsce – jak nas widzą? Choć odsetek obcokrajowców w Polsce wciąż należy do najmniejszych w całej Unii Europejskiej, w ostatnich latach ściąga do nas coraz więcej osób z zagranicy. I to mimo dużej nietolerancji oraz zanieczyszczenia powietrza, które bardzo nie podobają się przyjezdnym. Tak przynajmniej wynika z raportu „Obok siebie”, w którym zebrane zostały opinie imigrantów mieszkających w największych polskich miastach. Według danych stołecznego ratusza, w Warszawie zameldowanych jest blisko 22 tys. cudzoziemców, ale nieoficjalne statystyki mówią, że może ich tu mieszkać nawet trzy razy więcej. Stolica to zdecydowanie najbardziej „multikulturowe” miejsce w kraju. Daleko za nią jest Wrocław, gdzie oficjalnie żyje ok. 14,5 tys. osób z zagranicy. Za Wrocławiem zaś drepce Kraków i okolice z  9 tys. osób z zagranicy.  We wszystkich polskich miastach najwięcej obcokrajowców pochodzi spoza Unii Europejskiej – to przede przede wszystkim nasi sąsiedzi ze Wschodu: Ukraińcy, Rosjanie i Białorusini. Sporo jest też Wietnamczyków i Chińczyków, w Poznaniu da się zauważyć Niemców, we Wrocławiu Hindusów, w Krakowie Amerykanów.  W zdecydowanej większości osoby, które zamieszkały w Polsce, na miejscu pracują albo studiują. Czy w mieście, w którym osiedli, czują się dobrze? Wiążą z nim swoją przyszłość? Co w nim lubią najbardziej, a co ich irytuje? Odpowiedzi na te pytania zdradza raport „Obok siebie” przygotowany przez serwis morizon.pl. Przede wszystkim niskie koszty życia. Obcokrajowcy cenią sobie polskie miasta, bo są one tańsze niż duże europejskie ośrodki. Najbardziej pod tym względem wyróżnia się Łódź – ponad połowa cudzoziemców przyznała, że korzystne ceny codziennych zakupów i wynajmu mieszkania to największa zaleta tego miasta. Pod względem łatwości utrzymania przyjezdni lubią też Kraków, Warszawę, Bydgoszcz, Poznań i Katowice. Cenami nie kuszą jedynie Trójmiasto i Wrocław. Mają one jednak inne, nieocenione zalety. To pierwsze zachwyca wybrzeżem, czystym powietrzem i wspaniałymi lasami. To ostatnie – możliwościami na rynku pracy i ciekawą ofertą kulturalną. Kultura i rozrywka wyszła zdecydowanie na prowadzenie w stolicy (prawie 40. proc. ankietowanych wskazało, że to najlepsze, co ma do zaoferowania Warszawa), dobrze pod tym względem prezentuje się też Kraków (lokalne atrakcje docenił co czwarty obcokrajowiec). Przyjaźni ludzie są wielką zaletą Poznania i Bydgoszczy, otwartość i dobre relacje doceniło w tych miastach ponad 20 proc. cudzoziemców.  Gdańsku, Gdynio, Sopocie – możecie się od nich uczyć! Tu nie ma wątpliwości. Smog i nietolerancja to synonimy życia w Polsce. Zanieczyszczone powietrze i rasistowskie zachowania były wskazywane najczęściej jako największa niedogodność mieszkania w największych polskich miastach. Jakość powietrza przeszkadza ponad 80 proc. ankietowanych w Krakowie (tu chyba nie ma niespodzianki) i 49 proc. w Katowicach. Skarży się na  nią również 20 proc. obcokrajowców w Warszawie i Wrocławiu oraz ponad 10 proc. w Bydgoszczy i Poznaniu. Tylko w Trójmieście nie składano pod tym kątem zażaleń.  Równie palącym problemem jest polski brak tolerancji: w stolicy musi mierzyć się z nim ponad 40 proc. przyjezdnych, w Trójmieście – 30 proc., w Łodzi i Bydgoszczy – ponad 20 proc., odrobinę mniej Wrocławiu i Poznaniu. Nieco lepiej jest w Krakowie, gdzie z rasistowskimi odzywkami lub zachowaniami spotkało się 14 proc. Wydawałoby się, że honoru bronią Katowice, gdzie ksenofobia dotknęła  „zaledwie” 9 proc. osób z zagranicy, jednak nie bądźmy zbyt optymistyczni -  w „gryfnym mieście” rasizm znalazł się  w pierwszej piątce najbardziej naglących problemów.  Wśród tych ostatnich znajduje się również… nuda w polskich miastach, na którą skarży się co trzeci obcokrajowiec w Łodzi (w oczach przyjezdnych słaba oferta kulturalno-rozrywkowa to największa wada tego ośrodka), co siódmy w Gdańsku, Gdyni i Sopocie, a co dziesiąty w Katowicach. Architektoniczna brzydota kole w oczy tych, którzy osiedli w Łodzi (16 proc. ankietowanych), niesprzyjająca pogoda, zimno i wiatr dokuczają zagranicznym mieszkańcom Trójmiasta (również 16 proc. ankietowanych), a bariera językowa stanowi problem w Bydgoszczy, Katowicach i… Warszawie (15 proc. ankietowanych). A wydawać by się mogło, że w stolicy wszyscy tacy światowi i pięknie posługują się obcymi językami! Z raportu ""Obok siebie"" jednoznacznie wynika, że najlepiej żyje się cudzoziemcom w stolicy, Trójmieście i we Wrocławiu. Swoje życie planuje z nimi związać ponad 50 proc. ankietowanych.  Zupełnie odwrotnie jest w Krakowie i Poznaniu – ponad połowa przyjezdnych traktuje stolicę Małopolski wyłącznie jako jeden z etapów na swojej drodze i w najbliższych miesiącach lub latach zamierza się wyprowadzić. Jeszcze gorzej jest w Łodzi, z której chce wyjechać aż 70 proc. obcokrajowców. Tylko co siódmy imigrant wiąże swoje dalekosiężne plany z Katowicami, a co dziesiąty z Bydgoszczą. 70 proc. imigrantów zastanawia się nad wyjazdem z Łodzi.  Cóż, Polska to nie Stany, a nad Wisłą – jak śpiewał Kazik – tylko zimno i pada, i nie ma słońca przez siedem miesięcy w roku. Sami jednak przyznacie, że mimo to statystyki nie są zachwycające. Szczegóły raportu znajdziecie na stronie morizon.pl"
http://turystyka.wp.pl/dubrownik-co-kazdy-turysta-wiedziec-powinien-6044253404447873a,"Dubrownik - co każdy turysta wiedzieć powinien? Dubrownik, najchętniej odwiedzane przez turystów miasto Chorwacji, leży nad Adriatykiem, na południowym wschodzie Dalmacji. Ten niewielki port usadowiony jest w przepieknej zatoce, pośród tysięcy skał i wśród śródziemnomorskiej roślinności. To turystyczna mekka Chorwacji. Dubrownik, najchętniej odwiedzane przez turystów miasto Chorwacji, leży nad Adriatykiem, na południowym wschodzie Dalmacji. Ten niewielki port usadowiony jest w przepięknej zatoce, pośród tysięcy skał i wśród śródziemnomorskiej roślinności. To turystyczna mekka Chorwacji. Stolicę Dalmacji można odwiedzić o każdej porze roku. Jednak na najlepszą pogodę możemy liczyć od maja do października. Wtedy termometry wskazują nawet 30 st. C. Od czerwca do września możemy być także pewni, że kąpiel w morzu będzie naprawdę przyjemna. Temperatura wody przekracza wtedy 25 st. C. Wybierając się do restauracji, na lody czy do sklepu z pamiątkami, nie warto sugerować się opiniami, że Chorwacja jest tania. W Dubrowniku ceny bywają nawet dwa razy wyższe niż w innych chorwackich miejscowościach. Za pizzę w restauracji zapłacimy od 40 kun (ok.25 zł), za dania z owocami morza - nawet dwa razy tyle, a za dania mięsne od 100 kun (ok. 59 zł) wzwyż. Butelka lokalnego piwa kosztuje ok. 9 kun (5,50 zł) w sklepie i dwa razy tyle w restauracji. Dubrownik to przede wszystkim przepiękne plaże. Jednak nie są tak piaszczyste jak te, do których przywykliśmy w Polsce. Kamienie, żwir, a czasem nawet betonowe płyty – to standardowy krajobraz chorwackich plaż. Dlatego poza ręcznikiem, nakryciem głowy i kremem do opalania, warto zabrać grubszą karimatę, a jeśli zamierzamy kąpać się w morzu, to obowiązkowe będą także buty odpowiednie do wody oraz maska do nurkowania. Większość hoteli ma prywatne plaże, ale jest też mnóstwo maleńkich i kameralnych miejsc do kąpieli, ukrytych w zatoczkach. Schodzi się na nie po stromych schodach, ukrytych pomiędzy lokalnymi domostwami. Na większości dostępne są prysznice, sezonowe bary, kawiarnie, a nawet kluby nocne. Wypożyczyć można leżaki lub parasole (ok. 60-80 kun za komplet). W Dubrowniku znajduje się jedna z najpopularniejszych plaż w Dalmacji południowej - Banje. Leży w pobliżu centrum, a wypoczywając na niej, można rozkoszować się widokiem starego miasta i niezamieszkanej wyspy Lokrum. Poza standardową 
infrastrukturą plażową, można tu także skorzystać z atrakcji i sportów wodnych - skuterów, paralotni czy przejażdżek na bananie.
Podczas wizyty w Dubrowniku warto wybrać się na spacer po starym mieście, wpisanym na listę UNESCO. Z portu odpływają też promy na okoliczne wyspy. W zależności od kierunku, który wybierzemy, na taką wycieczkę można zarezerwować kilka godzin lub cały dzień. Ilona Raczyńska/wg"
http://turystyka.wp.pl/chorwacja-jakiej-nie-znacie-cofnij-sie-w-czasie-i-zobacz-jak-wygladala-kilkadziesiat-lat-temu-6108772809357441a,"Chorwacja jakiej nie znacie. Cofnij się w czasie i zobacz, jak wyglądała kilkadziesiąt lat temu Tłumy przelewające się przez największe atrakcje turystyczne to obrazek z Chorwacji, który jest codziennością w sezonie turystycznym nad Adriatykiem. Jeśli chcemy uniknąć tych tłumów, to warto wybrać się tam wiosną. Jest szansa, że wtedy zasmakujemy klimatu Dubrownika czy Splitu nawet sprzed 80 lat. A skąd wiemy jak tam wtedy było? Z wideo, które można znaleźć w sieci. Piękna, pełna atrakcji, infrastruktury hotelowej i przede wszystkim dostępna. Chorwacja to kraj, o którym słyszał chyba każdy i każdy wie, że urlop tam to gwarancja słońca, pięknych zabytków i swojskiego klimatu.  W sezonie turyści opanowują praktycznie wszystkie – mniejsze i większe – miejscowości na całym wybrzeżu. Ceny szybują wtedy w górę, kolejki do restauracji stoją przez kilkadziesiąt minut, a największe atrakcje zasłania las rąk trzymających aparaty fotograficzne. Jeszcze kilkadziesiąt lat temu było tam zupełnie inaczej. Równie pięknie co dziś, ale na starym mieście w  Dubrowniku  można było swobodnie przejść, a nad Jeziorami Plitwickimi delektować się szumem wody. Wszystko to można zobaczyć na udostępnionych w sieci filmach. Jeden pochodzi z 1939 roku i wykonany został przez niemiecką rodzinę jeszcze przed II wojną światową. Drugi z 1959 roku. Obydwa pokazują, jak wyglądały tereny Dalmacji. Można zobaczyć spokojne Jeziora Plitwickie, cichy Split czy turystyczny, ale spokojny Dubrownik. Podpisany jest jako Ragusa, bo tak brzmi dalmatyńska nazwa tego miasta.  I choć na pierwszy rzut oka wydaje się, że miejsca te niewiele się zmieniły, to trzeba pamiętać, że po wojnie, która dotknęła Bałkany na początku lat 90., tereny Chorwacji mocno ucierpiały na skutek bombardowań. Na szczęście, dzięki wsparciu UNESCO możliwe było odbudowanie wielu miejsc i dzisiaj trudno znaleźć ślady tych smutnych wydarzeń. Dziś Chorwacja to bezapelacyjnie jeden z kierunków, który Polacy wprost uwielbiają. Chętnie jeżdżą tam i latają na dwu lub jednotygodniowe wakacje całymi rodzinami. Ceny z dojazdem własnym i opcją all inclusive zaczynają się już od 799 zł za 7 dni za osobę. Za wycieczkę samolotem (bez wyżywienia) zapłacimy od 1185 zł za 7 dni, a z opcją all inclusive już od 1715 zł."
http://turystyka.wp.pl/wawelski-czakram-najbardziej-tajemnicze-miejsce-w-polsce-6087344898638977a,"Wawelski czakram - najbardziej tajemnicze miejsce w Polsce Czy Wzgórze Wawelskie jest miejscem magicznym? Zdaniem ezoteryków i wyznawców wschodnich kultów - tak. To tutaj ma być przecież „miejsce mocy” - starożytny kamień, posiadający właściwości czakramu. W filozofii indyjskiej, jest on rodzajem promieniowania ziemskiego. Czakram wawelski znajdować ma się w podziemiach pochodzącego z XI wieku kościoła św. Gereona.  Choć świątynia ta już od dawna nie istnieje, kamień, który w niej spoczywa, nadal ma mieć swoje magiczne i zarazem pozytywne dla człowieka właściwości. Płynąć ma z niego energia budująca harmonię w umyśle człowieka, wzrost wiedzy, jej większa kumulacja, a także poprawność myślenia i rozumowania. Skąd wziął się cudowny kamień na  Wawelu? Według zwolenników legendy, miał go umieścić tu mag Apoloniusz, filozof pitagorejski, żyjący w I wieku po Chrystusie, który uważał się za pośrednika między ludzkością a bogami. Podróżujący po całym starożytnym świecie Apoloniusz odwiedził  Indie, a być może i obszary obecnej południowej  Polski. Bujda? Być może, ale ciesząca się dość sporym wzięciem wśród odwiedzających Wawel turystów. Z przyjemnością słuchają oni choćby legendy o synu Mieszka II - Kazimierzu (w historii zyskał przydomek „Odnowiciel”), który jako pacholę przybył do prowincjonalnego wówczas  Krakowa  i znudzony zabawą zabłądził w podziemnym korytarzu. Znużony dotarł w końcu do oświetlonej naturalnym światłem jaskini, gdzie usłyszał tajemniczy głos dobywający się z kamienia, a nakazujący mu i jego następcom osiąść na wzgórzu, by stworzyć potężne państwo. Tak też się stało.
Wawelski czakram jest słynny w świecie. Według hinduistycznych myślicieli, na naszym globie ma znajdować się siedem takich swoistych centrów energii. Poza Krakowem takimi centrami są jeszcze: Delhi, Mekka, Delfy, Jerozolima, Rzym i Welehrad. Mimo tak dostojnych koneksji, legenda o wawelskim czakramie jest dość świeżej daty. Powstała bowiem w okresie II Rzeczypospolitej, za sprawą znanej, ówczesnej teozofki Wandy Dynowskiej. To właśnie ta, zafascynowana rozmaitymi dalekowschodnimi naukami duchowymi, kobieta pierwszy raz wspomniała o Apoloniuszu i o tym, że miał on złożyć na wawelskim wzgórzu magiczny kamień.
Lata 80. ubiegłego stulecia i popularny wówczas ruch New Age, dały nowe paliwo do legendy czakramu. To wówczas zrodziła się moda na „mistyczną turystykę” na Wawel. Trwa ona, choć w mniejszym już natężeniu, do dzisiaj."
http://turystyka.wp.pl/gory-sowie-6044254705410689a,"Góry Sowie Niewielkie pasmo położone pomiędzy Wałbrzychem a Nową Rudą to jedne z najstarszych gór w Polsce. Budujące je gnejsowe skały liczą sobie miejscami nawet ponad miliard lat! Z racji skomplikowanej budowy geologicznej kryją w swoich wnętrzach cenne minerały. Niewielkie pasmo położone pomiędzy Wałbrzychem a Nową Rudą to jedne z najstarszych gór w Polsce. Budujące je gnejsowe skały liczą sobie miejscami nawet ponad miliard lat! Z racji skomplikowanej budowy geologicznej kryją w swoich wnętrzach cenne minerały, jak rubiny, kwarce, ametysty, a także srebro i złoto - stąd też pierwotnie pasmo nosiło nazwę Gór Złotych (obecnie łańcuch górski o tej nazwie znajduje się ok. 15 km na południowy wschód od Kłodzka). Najwyższym szczytem Gór Sowich jest Wielka Sowa (1015 m n.p.m.). Region pełen jest tajemniczych posiadłości, tuneli, sztolni oraz twierdz. Wyobraźnię poszukiwaczy skarbów co jakiś czas rozpalają wieści o rzekomych tajemniczych przejściach, odkrytych planach itp. Ponoć właśnie tutaj ukryto podczas ostatniej wojny całe złoto zrabowane z oblężonego Wrocławia. Obecnie tajemnicze podziemia można oglądać w Głuszycy i Walimiu. TAJEMNICZE PODZIEMNE MIASTO GŁUSZYCA - KOMPLEKS OSÓWKAKontakt: Biuro Informacji Turystycznej.
Ul. Grunwaldzka 20, Głuszyca
tel. 074 845 62 20
faks 074 845 63 32
e-mail biuro@osowka.pl
www.osowka.plDojazd: drogą nr 381 (14 km od Wałbrzycha). Otwarte codziennie w godz. 10.00-16.00, w sezonie letnim 10.00-18.00; bilet norm. 9 zł, ulg. 7 zł. Największą tajemnicę Gór Sowich stanowi gigantyczna inwestycja III Rzeszy prowadzona pod kryptonimem \""Riese\"" (\""Olbrzym\""). Tysiące górników i więźniów z pobliskiego obozu koncentracyjnego Gross-Rosen (w Rogoźnicy) realizowało we wnętrzu masywu górskiego Włodarz budowę fabryki bądź wielkiego laboratorium. Do dziś nie wiadomo, co zamierzano tam produkować; mówi się o rakietach V-2, broni jądrowej, a nawet o latających spodkach. Podobno akcja \""Riese\"" pochłonęła ponad czterokrotnie więcej środków aniżeli budowa kwatery Hitlera w Gierłoży na Mazurach. Kompleks Osówka to najdłuższy udostępniony fragment podziemnych budowli w Górach Sowich. Posiada najbardziej wykończoną część naziemną całej inwestycji \""Riese\"", uwagę przyciągają zwłaszcza dwa pomieszczenia: \""Kasyno\"" oraz \""Siłownia\"". MUZEUM SZTOLNI WALIMSKICH
Ul. 3 Maja 26, Walim
tel. 074 845 73 00
e-mail muzeum@sztolnie.pl
www.sztolnie.plDojazd: drogą nr 383 (12 km od Głuszycy, 21 km od Wałbrzycha). Otwarte od poniedziałku do piątku w godz. 9.00-17.00, w soboty i niedziele 9.00-18.00, w sezonie letnim 9.00-19.00; bilet norm. 8 zł, ulg. 5 zł.
Do zwiedzania udostępniono część kompleksu \""Rzeczka\"" o łącznej długości korytarzy ok. 500 m. Do najciekawszych fragmentów trasy należą: Wartownia, w której zobaczyć można różne eksponaty związane z inwestycją \""Riese\""; sztolnie i komory techniczne, z których jedna mierzy 11 m długości i 6 m wysokości."
http://turystyka.wp.pl/zagraniczny-dziennikarz-zachwycony-polska-wytypowal-najpiekniejsze-miejsca-6108396103562881a,"Zagraniczny dziennikarz zachwycony Polską. Wytypował najpiękniejsze miejsca Portal internetowy Culture Trip opublikował listę dziesięciu najpiękniejszych miejsc w Polsce, które poleca turystom z całego świata. Znalazły się tam zarówno konkretne miasta, jak i jeziora czy parki narodowe. Zobaczcie, co konkretnie zachwyciło zagranicznego dziennikarza. „Od gęstych lasów jodłowych ukrywających dziwne miasteczko z drewna do ruchomych wydm, które wyglądają niczym fale Bałtyku” – tak dziennikarz Joseph Richard Francis podsumował najciekawsze miejsca w Polsce. Wśród miast wyróżnił tylko trzy. I tu zaskoczenie – nie ma Warszawy czy popularnego wśród turystów Wrocławia, ale są inne polskie perełki - Gdańsk, Kraków i  Malbork. Nad tym ostatnim dosłownie się rozpływał. „Dla miłośników historii i architektury nie ma piękniejszego miejsca w całej Polsce niż Malbork. Na miejscu czeka niezliczona ilość okazji do fotografowania pomiędzy rozległymi kompleksami zamku, które są jedną z największych budowli tego typu na świecie” - czytamy w artykule. W Krakowie zachwycił się Barbakanem, Starym Rynkiem i  Wzgórzem Wawelskim. Gdańsk określił zaś, jako „odpowiedź północnej Polski na królewski majestat południowego Krakowa”. Uznał, że w mieście turyści są zapraszani do zatracenia się pomiędzy średniowiecznymi uliczkami i zakamarkami, a historia jest tu na każdym kroku. Tatrzański Park Narodowy, Bieszczady, Karkonoski Park Narodowy i  Góry Sowie  to miejsca, którym dziennikarz także poświęcił sporo miejsca. Dziewicze lasy, zamglone wzgórza, zielone doliny, skaliste szczyty i górskie łąki – wszystko to sprawiło, że nie potrafił wybrać tylko jednego terenu górskiego w Polsce.  „Biorąc pod uwagę zapierające dech w piersiach naturalne piękno tego obszaru, nic dziwnego, że znajduje się na pożądanej przez wielu liście UNESCO” – pisze o Tatrach. –„Nie jest dla mnie zaskoczeniem, że to miejsce przyciąga turystów. Tyle tu gęstych lasów świerkowych, krętych szlaków turystycznych, ośnieżonych stoków narciarskich i podziemnych systemów jaskiń”. Na liście nie zabrakło także Puszczy Białowieskiej, w której znajdują się jedne z ostatnich i największych fragmentów lasu pierwotnego w Europie.  Krainę Wielkich Jezior Mazurskich dziennikarz opisał jako ulubione urlopowe miejsce Polaków. Uznał także, że ""sosnowe drzewa, bagienne torfowiska i wydmy piaskowe Słowińskiego Parku Narodowego tworzą piękny, nadmorski paczwork"". Zgadzacie się z jego wyborem?"
http://turystyka.wp.pl/pultusk-co-warto-zobaczyc-6044401415640193a,"Pułtusk - co warto zobaczyć? Co czeka na zwiedzających Pułtusk? O atrakcjach turystycznych tego regionu opowieda Krzysztof Łachmański. - Do Pułtuska trzeba przyjechać chociaż na weekend, aby poczuć ducha historii – mówi. Do czego nawiązują pułtuskie gondole? Pułtusk to miasteczko na skraju Puszczy Białej nad Narwią, którego historia sięga aż IX-X wieku. Ta niewielka miejscowość może poszczycić się najdłuższym brukowanym rynkiem w całej Europie, którego długość wynosi 380 metrów. Jego oś wyznacza gotycko-renesansowa wieża ratuszowa z XVI wieku, w której znajduje się obecnie Muzeum Regionalne. Najważniejsze atrakcje miasta, takie jak np.: gotycka Bazylika kolegiacka Zwiastowania NMP z XV wieku czy Kaplica św. Marii Magdaleny znajdują się właśnie na rynku. Co czeka na zwiedzających Pułtusk? O atrakcjach turystycznych tego regionu opowiada Krzysztof Łachmański. - Do Pułtuska trzeba przyjechać chociaż na weekend, aby poczuć ducha historii – mówi. Sprawdźmy, do czego nawiązują pułtuskie gondole? Zobacz także:  8 pomysłów na aktywne wakacje  13 atrakcji, które znajdziesz tylko na Mazowszu:"
http://turystyka.wp.pl/jak-odczarowac-katowice-6044254166151809a,"Jak odczarować Katowice? Miasto węgla, przemysłu ciężkiego, szare, brudne, zaniedbane, do tego najbrzydsze, najbardziej zanieczyszczone, najniebezpieczniejsze… Katowice przez lata wygrywały w wielu negatywnych rankingach. Mało kto kojarzył stolicę ponad 2-milionowej aglomeracji górnośląskiej z terenami zielonymi, oryginalną i urzekającą architekturą czy galeriami sztuki. A może tak odczarować najszybciej rozwijającą się polską metropolię?  W końcu szwajcarska fundacja New7Wonders nie bez powodu wyróżniła ją w konkursie na najpiękniejsze miasto na świecie, obok 11 innych z Polski. Rodzime miasta miały dość dużą konkurencję, choćby: Paryż, Barcelonę, Londyn, Tokio, Nowy Jork i jeszcze 1194 innych miejscowości reprezentujących 220 państwa świata. W tym tłumie światowych perełek Katowice doceniono za ciekawą architekturę, zieleń i festiwale muzyczne. Przyjrzyjmy się bliżej tym cechom. Miasto węgla, przemysłu ciężkiego, szare, brudne, zaniedbane, do tego najbrzydsze, najbardziej zanieczyszczone, najniebezpieczniejsze… Katowice przez lata wygrywały w wielu negatywnych rankingach. Mało kto kojarzył stolicę ponad 2-milionowej aglomeracji górnośląskiej z terenami zielonymi, oryginalną i urzekającą architekturą czy galeriami sztuki. A może tak odczarować najszybciej rozwijającą się polską metropolię? W końcu szwajcarska fundacja  New7Wonders  nie bez powodu wyróżniła ją w konkursie na najpiękniejsze miasto na świecie, obok 11 innych z Polski. Rodzime miasta miały dość dużą konkurencję, choćby: Paryż, Barcelonę, Londyn, Tokio, Nowy Jork i jeszcze 1194 innych miejscowości reprezentujących 220 państwa świata. W tym tłumie światowych perełek Katowice doceniono za ciekawą architekturę, zieleń i festiwale muzyczne. Przyjrzyjmy się bliżej tym cechom. UFO i nie tylko Stolica Górnego Śląska wygląda niebanalnie, trudno się z tym nie zgodzić. Już sam Spodek zabiera nas w kosmos. Hala legenda, w której odbywały się przed laty najważniejsze i największe koncerty muzyczne i imprezy sportowe, skończyła już 45 lat. W założeniu miała stanąć w Parku Kultury i Wypoczynku w Chorzowie, jednak śmiały i awangardowy projekt tak bardzo spodobał się decydentom, że postanowili o ulokowaniu obiektu w ścisłym centrum miasta. Dziś ów ""latający talerz"" jest nie tylko ikoną Katowic, ale też jednym z najbardziej rozpoznawalnych obiektów architektonicznych w Polsce. Niezwykłych i odważnych konstrukcji jest w mieście więcej, a Spodek zyskuje coraz więcej godnych siebie konkurentów. _ Futurystycznymi kształtami przyciągają Centrum Informacji Naukowej i Biblioteka Akademicka, budynek Sądu Okręgowego, siedziba Narodowej Orkiestry Symfonicznej czy bryła Muzeum Śląskiego. Nietypowa architektura powoli staje się symbolem Katowic. Nowe buduje się ze smakiem, często wkomponowując niebanalne kształty w zabytkowe budynki poprzemysłowe na zrekultywowanych terenach pokopalnianych. W końcu kopalnie to tradycja i tożsamość tego miasta. Dawny blask odzyskują też wiekowe kamienice, które bez najmniejszego problemu mogą stanowić silną konkurencję dla najładniejszych budynków z Poznania czy Wrocławia. Wystarczy, że weźmiemy pod lupę kamienice przy ul. Wojewódzkiej 36 i 38, wybudowane w latach 80. XIX wieku - odzyskały dawny blask, dzięki gruntownemu remontowi z zachowaniem wszystkich architektonicznych detali. Rewitalizacja obiektów architektury secesji, modernizmu czy obiektów typowo przemysłowych nadaje nowy charakter miastu i przyczynia się do pozytywnych zmian w jego wizerunku.  Galeria Katowicka (fot.  Ryszard Stelmachowicz  /  Shutterstock.com )  Na zielono  Pomimo swego wysoce zurbanizowanego charakteru, Katowice potrafią zaskoczyć scenerią niektórych swoich zakątków. Informacja, że to jedno z najbardziej zielonych miast w Polsce, zaskakuje wielu. W sumie nie ma się co dziwić, w ubiegłym wieku nad krajobrazem miasta dominowały kopalnie, huty, zanieczyszczone powietrze i zwykle tylko o tym się mówiło. Dziś w jego granicach ogromna jest wielkość powierzchni zajmowanej przez parki, zieleńce, bulwary, zieleń przy trasach komunikacyjnych, a także tę ochronną przy terenach przemysłowych oraz przez obszary leśne.  Narodowa Orkiestra Symfoniczna Polskiego Radia Katowice (fot.  Pawel Szczepanski  /  Shutterstock.com )  Tereny zielone zajmują tu ponad 48 proc. powierzchni miasta. Niewiele aglomeracji w kraju może pochwalić się takim wynikiem. Katowice mają ogromny potencjał przyrodniczy, co dla turystów brzmi zachęcająco. To dla nich i dla mieszkańców w miejscowych lasach wytyczono wiele tras pieszych, rowerowych i konnych - turystycznych i edukacyjnych. stolica Górnego Śląska to też dziesiątki zbiorników wodnych oraz ośrodki wypoczynkowe. Ostatnio Komunalny Zakład Gospodarki Mieszkaniowej, wzorem duńskich miast, przystraja wejścia do swoich kamienic pnącymi roślinami. Pergole ozdabiają coraz więcej budynków. Włodarze innych miast mogą tylko zazdrościć.  Muzeum Śląskie w Katowicach (fot.  Velishchuk Yevhen  /  Shutterstock.com )  Muzyczne wakacje na hałdzie Dzięki inwestycjom rozpoczętym kilka lat temu Katowice na naszych oczach stają się jednym z głównych ośrodków kultury w Polsce. Swój niemały udział mają w tym Narodowa Orkiestra Symfoniczna Polskiego Radia, Filharmonia Śląska czy Akademia Muzyczna im. K.Szymanowskiego. Działa tu także scena bluesowa, wyjątkowa w skali europejskiej. Odbywa się też coroczny ""Rawa Blues Festival"" – największy na świecie festiwal tego gatunki muzyki organizowany w zamkniętym pomieszczeniu, laureat najbardziej prestiżowej nagrody bluesowej ""Keeping The Blues Alive"". Z kolei organizowany w Katowicach OFF Festival, stworzony przez Artura Rojka, kiedyś muzyka Myslovitz, sprowadza do Polski najciekawszych artystów światowej alternatywy. European Festival Awards w roku 2011 wyróżnił to wydarzenie jako Najlepszy Średni Festiwal. Fani muzyki alternatywnej każdego lata chętnie odwiedzają katowicka Dolinę Trzech Stawów, gdzie odbywa się święto ich muzyki. Dzięki temu pięknemu, zielonemu i kameralnemu miejscu, festiwalowy 
weekend często nazywany jest ""wakacjami na hałdzie"". Marta Legieć / wg Fot. główne:  Velishchuk Yevhen  /  Shutterstock.com )"
http://turystyka.wp.pl/czego-absolutnie-nie-wolno-robic-w-singapurze-6107343925343873a,"Czego absolutnie nie wolno robić w Singapurze? W tym kraju za rzucony na chodnik papierek można dostać mandat w wysokości (po przeliczeniu na naszą walutę) 3 tysięcy złotych, a za graffiti zapłacić... chłostą. Ci, których celnicy lub policja przyłapią na próbie wwozu narkotyków, mogą nawet pożegnać się z tym światem. Na turystów przybyłych do Singapuru niebezpieczeństwo czyha na każdym kroku. Globtroterzy, którzy nie są biegli w tutejszym prawie, powinni mieć dobrze wypchany portfel. Powinni mieć także grubą skórę. O tym przekonali się kilka lat temu niemieccy grafficiarze, którzy za upiększenie wagonów singapurskiej kolejki otrzymali po kilka tęgich batów. Nieostrożni turyści zza naszej zachodniej granicy z pewnością długo będą pamiętać wyprawę do azjatyckiego państwa-miasta. Jeśli zapomną, o wizycie w  Singapurze przypomną im blizny, które będą nosić do końca życia. Chłosta to jeden z wielu przykładów drakońskiego prawa stosowanego w Singapurze. Drakońskiego, ale także, z europejskiego punktu widzenia, bardzo często absurdalnego. Tak traktować można na przykład obowiązujący tu zakaz sprzedawania, kupowania i używania gumy do żucia. No cóż jednak, „dura lex, sed lex” (twarde prawo, ale prawo).
Turyści powinni także pamiętać, że zabronione jest tu jedzenie i picie w publicznych środkach transportu, a palić można tylko w wyznaczonych do tego miejscach. Nawet korzystając z miejskiej toalety, należy mieć się na baczności i nie zapominać o spuszczeniu wody po załatwieniu swoich potrzeb fizjologicznych. Może się bowiem zdarzyć, że po wyjściu z tego przybytku spotkamy się z policjantem, który zechce sprawdzić, czy należycie zadbaliśmy o higienę w WC. To właśnie za nieprzestrzeganie restrykcyjnych przepisów dotyczących zachowania czystości i porządku turyści płacą w Singapurze najwięcej. Bywa, że nawet równowartość kilku tysięcy euro. Ale mandatem można być ukaranym nie tylko za rzucony na chodnik papier, żucie gumy, czy niechlujstwo w toalecie. Drakońskie kary grożą także za plucie na ulicy, czy podłączanie się do niezabezpieczonej sieci internetowej (czyn taki jest uważany w Singapurze za hakerstwo, dlatego też bardzo należy uważać na darmowe Wi-Fi). Listę surowo karanych przestępstw można wydłużać. W Singapurze lepiej na przykład nie dyskutować o kwestiach religijnych, gdyż negatywne (z czyjegoś punktu widzenia) komentarze na ten temat są karalne. Udając się do tego minipaństwa, choć gospodarczego giganta, warto znać jednak nie tylko kodeks karny, ale także inne singapurskie realia. Turyści powinni wiedzieć, że gniazdka elektryczne w tym kraju są tu według systemu brytyjskiego, dlatego też bez odpowiednich przejściówek nie podłączymy tu w hotelach laptopów, ładowarek, czy maszynek elektrycznych. W  Singapurze nie ma oficjalnych napiwków (wyjątkiem jest obsługa hotelowa) lecz, na przykład w przypadku kelnerów, są one doliczone do rachunków. Niech nie zmyli nas także azjatycki „anturaż” – targowanie z kupcami jest dopuszczalne tylko w małych sklepach i na bazarach. Miłośnicy używek powinni pamiętać, że wwożenie wyrobów alkoholowych i tytoniowych obłożone jest dodatkowym podatkiem. Liczne atrakcje Singapuru z naddatkiem wynagrodzą turystom niedogodności związane z surowym prawem i innymi restrykcjami. To państwo jest prawdziwą Azją w pigułce. Można tutaj zwiedzić i Chinatown, i Little India i Arab Street. Globtroterzy chętnie udają się także na Orchard Road, główną ulicę handlową miasta. Będąc z pociechami, trzeba zahaczyć także o wyspę Sentosa. To miejsce kultowe dla młodszych i starszych miłośników wesołych miasteczek. Zwiedzić tu też można oceanarium oraz ekspozycję „Images of Singapore”, pokazującą dzieje tego miejsca."
http://turystyka.wp.pl/dolina-charlotty-energia-z-serca-natury-6108062789281921a,"Dolina Charlotty – energia z serca natury Jest wiele pięknych miejsc, w których warto zaplanować jesienny wypoczynek z rodziną czy pobyt z grupą przyjaciół lub współpracowników, jednak trudno o lepsze miejsce niż położona między Ustką a Słupskiem Dolina Charlotty. O jej wyjątkowości stanowią nie tylko stylowo urządzone wnętrza, przytulne pokoje, komfortowe zaplecze rekreacyjne czy nowoczesne sale konferencyjne. Dolina ma szczególną energię. Jej niewyczerpanym źródłem są: bujna przyroda, malownicze krajobrazy i powietrze, które sprawia, że krew w żyłach zaczyna krążyć szybciej.  Urok Doiliny Charlotty docenił sam Carlos Santana, jeden z najsłynniejszych gitarzystów na świecie, nazywając ją „swoim drugim domem”. Wielkim atutem tego miejsca jest kompleksowość oferty: zarówno rekreacyjno-wypoczynkowej, jak i konferencyjnej. Tutaj każdy znajdzie coś dla siebie – rodzice upragniony relaks, dzieci – mnóstwo atrakcji na świeżym powietrzu, uczestnicy konferencji i spotkań biznesowych – konieczne do pracy skupienie i koncentrację, a także wiele możliwości aktywnego wypoczynku na łonie natury, mniejsze i większe zespoły pracowników –  niezapomniane spotkania integracyjne.  Dolina Charlotty oferuje swoim gościom:
- 91 hotelowych pokoi, przytulnych i urządzonych z wyrafinowanym smakiem
- 2 nowoczesne sale konferencyjne, umożliwiające zorganizowanie spotkań dla ok. 400 osób
- basen z brodzikiem, jaccuzi, strefę saun, sale fitness 
- unikalne SPA Bali Hai – duchowy wypoczynek połączony z niezwykłymi umiejętnościami balijskich masażystek 
- Rock Pub z kręgielnią i bilardem
- dwie stylowe restauracje z kuchnią, która zaspokoi podniebienia najwybredniejszych smakoszy
- niewyczerpane możliwości aktywnego i twórczego wypoczynku na rozległym terenie. Zatrzymaj czas w sercu magicznej Doliny Charlotty!"
http://turystyka.wp.pl/czworaczki-bialego-tygrysa-przyszly-na-swiat-w-zoo-w-borysewie-6105558343357569a,"Czworaczki białego tygrysa przyszły na świat w zoo w Borysewie Cztery białe tygrysy przyszły na świat w ogrodzie zoologicznym w Borysewie koło Łodzi. To sensacja na skalę światową. To pierwszy przypadek w historii gdy rodzą się cztery kociaki tej maści. Zoo specjalizuje się w hodowli białych, rzadko spotykanych w naturze zwierząt, m.in. tygrysów i lwów. Ostatnio jego kolekcja wzbogaciła się też o 40 krokodyli nilowych i 10 aligatorów. Rodzeństwo to trzy tygryski i jedna tygrysica. Teraz zoo szuka dla nich imion.  - To już trzeci miot białej tygrysicy imieniem Safran. W poprzednich przyszły na świat dwojaczki i trojaczki. Duże koty bardzo dobrze rozmnażają się w naszym ogrodzie, ponieważ ich chów opanowaliśmy do perfekcji. Zwierzęta są pod znakomitą opieką medyczną - na podstawie badań krwi opracowywane są dla nich odpowiednie zestawy witamin i minerałów, w razie potrzeby są badane tomografem czy rezonansem magnetycznym. Od dwóch lat w opiece nad nimi współpracujemy z Uniwersytetem Przyrodniczym we Wrocławiu - podkreślił właściciel ogrodu zoologicznego w Borysewie Andrzej Pabich. Jak powiedział, zoo w Borysewie posiada obecnie 20 proc. światowej populacji białych tygrysów i 15 proc. populacji białych lwów, a - dodał - na całym świecie jest po ok. 100 egzemplarzy białych lwów i tygrysów. Białe umaszczenie wielkich kotów spowodowane jest działaniem genu recesywnego - jego nosicielami muszą być oboje rodzice, co w naturze zdarza się bardzo rzadko.
Najmłodsze z grona 17 białych tygrysów będzie można oglądać na wybiegu dopiero w połowie czerwca - wcześniej muszą m.in. przejść szereg szczepień. Natomiast już 1 czerwca w Borysewie otwarta zostanie inna atrakcja - basen z największą w Europie ekspozycją krokodyli. Kolekcja tych zwierząt, na którą składa się 40 krokodyli nilowych i 10 aligatorów, została nabyta od prywatnego hodowcy-pasjonata z jednego z krajów Europy Zachodniej. Jak podkreślił Pabich, niezwykłe jest to, że wszystkie gady pochodzą z jednej hodowli, gdzie wspólnie dorastały, zatem znakomicie się tolerują. Wśród krokodyli nilowych znajduje się 37 samic (w tym jedna o nietypowym żółtym zabarwieniu) i 3 samce. Zoo Safari w Borysewie istnieje od 2008 r. Od kilku lat posiada status ogrodu zoologicznego. Na 26 hektarach żyje tu 500 osobników 90 egzotycznych gatunków zwierząt ze wszystkich kontynentów."
http://turystyka.wp.pl/gdzie-w-tel-awiwie-zjesc-smacznie-i-tanio-6103403505292417a,"Gdzie w Tel Awiwie zjeść smacznie i tanio O tym, że w Izraelu jedzenie jest drogie, mówili nam wszyscy. Nie przypuszczaliśmy jednak, że aż tak. Pierwszego wieczora, chcąc zaoszczędzić, poszliśmy do supermarketu Am Pm i za dwa jogurty, 3 pomidory, paczkę sera, kilka plasterków wędliny, wodę i wino zapłaciliśmy w przeliczeniu na złotówki 100 zł. Okazało się, że czasami w tych mniejszych lokalnych sklepikach było taniej. Nie dajcie się nabrać na logo giganta. W pierwszej chwili nieco się podłamaliśmy, ale w Warszawie pospisywałam kiedyś różne tipy dotyczące oszczędnego stołowania się w Tel Awiwie. Udało nam się posilać smacznie i tanio. Gdzie? Oto kilka sprawdzonych miejscówek. Sporo budek z różnym street i fast foodem. Oczywiście falafel, ale i kebab, dania z mięsem na talerz, tapasy, trochę kuchni meksykańskiej czy marokańskiej. Oprócz tego mnóstwo produktów do przygotowania posiłku w pokoju, aczkolwiek biorąc pod uwagę dobre ceny niekoniecznie się to opłaca. Warto kupić pieczywo, fajna piekarnia jest od strony dworca autobusowego, ponadto świeże warzywa, owoce, oliwki, sery, no i lokalne łakocie. A także przyprawy oraz herbaty do domu, również jako suweniry. Gdzie te wszystkie cuda? Tuż obok przecięcia ulic Allenby i King George. Na tymże skrzyżowaniu jest też naprawdę smaczny falafel, ale kosztuje już więcej niż na Carmelu bo 16 NIS (około 16 zł), podczas gdy ceny bazarowe to nawet 7 NIS (skręcajcie w boczne uliczki, tam też są fajne dziuple). Poznany w samolocie powrotnym do Polski chłopak, który na co dzień pracuje w Izraelu twierdził, że na King Georgu jest budka serwująca falafele nawet za 5 NIS, ale myśmy do niej niestety nie dotarli. Warto się jednak przejść tą ulicą, po obydwu stronach będziecie mieli knajpek do wyboru do koloru. IZRAEL. OBALAMY MITY  Zaraz przy wejściu na Carmel, od strony wspomnianego skrzyżowania Allenby i King George, po prawej stronie, natraficie na makaroniarnie. Bardzo fajny pomysł. Cena wyjściowa wszystkich kluch, poza gnocchi i ravioli (bo one kosztowały dodatkowo 8 NIS) to 21 zł. Do tego wybiera się różne sosy (na zdjęciach nasza ulubiona rosa z pomidorów i śmietany) plus jak ktoś jeszcze chce dodatki: warzywne, nabiałowe, rybne. Jak dobrze pójdzie można się najeść domowym makaronem za niespełna 30zł od łebka. Opcja smaczna i sycąca, wszystko szybko i sprawnie, a zarazem kulturalnie przy stolikach, czasem i nawet z karafką wina do popicia. Na wstępie krótkie wyjaśnienie co to za dziwo ten sabich. Nie zaskoczymy was z pewnością informując, iż jest to rodzaj popularnego, izraelskiego street foodu składającego się z pity (oczywiście) i wypełnienia, bardzo podobnego do falafela czy kebabu, z tą jednak różnicą, że pierwsze skrzypce grają w nim plasterki smażonego bakłażana oraz gotowane jajko. Absolutnie najpyszniejszy serwują w niepozornej klitce pod wskazanym w tytule akapitu adresem, ulokowanej niedaleko Bialik House. Jak poinformowały nas czekające w kolejce dziewczyny wybór dodatków należy pozostawić w gestii serwującego danie, bo on, nie wiem w sumie na jakiej podstawie, wie co komu będzie smakowało. Miały rację, pyyyyycha. 20 NIS. W innych miejscach też jest dobry, ale tam wręcz wybitny. Przedostatniego dnia mieliśmy serdecznie dosyć buł, ciecierzycy, bakłażanów i hummusa, dlatego szukaliśmy jakiejś alternatywny. Opatrzność skierowała nas na ulicę Ben Yehuda 9, gdzie znajduje się knajpka z przepysznymi dim sumami oraz innymi specjałami kuchni chińskiej, w tym pożywnymi, aromatycznymi zupami. Jak dla nas super smak a do tego ceny, jak na Tel Awiw, bardzo przystępne. To miejsce wpisujemy trochę na wyrost, ponieważ nie korzystaliśmy z jego usług, ale słyszeliśmy mnóstwo dobrego. Knajpa słynie z porcji nie do przejedzenia. Za ok 100 zł od osoby dostaje się posiłków jak dla całej armii i mało kto jest w stanie to pochłonąć. Kwota wbrew pozorom wcale nie zawrotna. Dla porównania – w znajdującym się nieopodal naszego hotelu barze, miska barszczu ukraińskiego kosztowała „jedyne” 45 zł. Do porządnych knajp nawet nie zaglądaliśmy. „Stary człowiek” i wygląda przyzwoicie, i polecają go w zasadzie wszyscy, więc i my sugerujemy tym, którzy nie często i mało, a raz i do pełna lubią się stołować. To popularne miejsce znajduje się w porcie w Old Jaffie, naprawdę nie sposób go przeoczyć. No i na koniec kwestia równie ważna co jedzenie, tym bardziej na wakacjach. Alkohol. Znowu – przy tamtejszych cenach nietrudno zostać abstynentem, zwłaszcza jeśli się lubi wznosić toasty czystą. Na szczęście wino nie było jakoś powalająco drogie, ale nadal – stawki mało Biedronkowe. Dlatego też warto namierzyć sklepy prowadzone np. przez Rosjan (jeden znajduje się przy wyjściu z Carmel Market, od strony dworca). Ewentualnie obczaić knajpy z drinkami w opcji happy hours, czyli mniej więcej w godzinach 16-20, od poniedziałku do czwartku. W przeciwnym wypadku pozostaje mineralna i rumianek. My upatrzyliśmy sobie Gelua Bar z pyszną caipirinhą, super barmanem i przytulaśnym psem właściciela. Ekstra klimat. Serwują tam też pizze, burgery i inne frytki. Aha, jeszcze informacyjny gratis. Miejsce może nie do końca tanie (biorąc pod uwagę stosunek ceny do wielkości porcji i kosztu składników), ale mocno hipsterskie, przeżywające chyba właśnie swoje 5 minut. Z nietypowymi wariacjami na temat typowej izraelskiej kuchni ulicznej. Ulokowany na King George 30 Miznon zachwycił mnie pitą (oczywiście) z pieczonym kalafiorem. Po młodzieżowemu stwierdzę, że totalny sztos. Ogólnie to kremowe warzywo króluje w ich kuchni pod różnymi postaciami. W prostocie tkwi siła i knajpka ta wie jak ją wydobyć. Mięsożercy niech się nie martwią - dla nich również znajdzie się co nieco. Musicie być jednak przygotowani na gigantyczne kolejki i zgiełk, ale chociaż raz warto warto się tam pojawić. No cóż, mam nadzieję, że pomogliśmy.  Źródło:  DosVagabundos.pl"
http://turystyka.wp.pl/weekend-za-pol-ceny-realna-obnizka-czy-chwyt-marketingowy-6104156058866817a,"Weekend za pół ceny. Realna obniżka czy chwyt marketingowy? 31 marca - 2 kwietnia to weekend wielkiej akcji organizowanej po raz drugi przez Ministerstwo Sportu i Turystyki i Polską Organizację Turystyczną. W  tych dniach można nocować w wielu hotelach i korzystać z różnych ofert turystycznych, płacąc jedynie połowę normalnej ceny. Za ile można wyjechać w ten weekend nad morze, w góry lub na Mazury? Czy aby nie ma ukrytych kosztów? Już od 17.00 31 marca do końca 2 kwietnia w całej Polsce będziemy mogli korzystać mnóstwa atrakcji. W akcji ""Polska zobacz więcej. Weekend za pół ceny"" weźmie udział ok. 450 podmiotów. - Będziemy mogli zanocować za pół ceny. Zjeść za pół ceny. Skorzystać z usług przewodnika i wziąć udział w wielu, wielu atrakcjach. Wszystko za pół ceny - mówi w #dzieńdobryWP Karolina Wierzbińska, redaktor naczelna serwisów lifestylowych WP. Organizatorzy akcji twierdzą, że cały weekend będziemy mogli spędzić już za 40 zł za dzień. - Sprawdziliśmy. Jest to dość trudne, ale możliwe - potwierdza Jan Kaliński, redaktor prowadzący WP Turystyka.
W akcji bierze udział cała Polska, możemy znaleźć urokliwą kwaterę nad Biebrzą, albo chatę w Bieszczadach, ale także luksusowy hotel ze spa. Możemy także odwiedzić największe atrakcje Polski; kopalnie, zamki, muzea. Lista jest długa. Czasem atrakcje są dość nietypowe. W pierwszej - wrześniowej edycji, można było np. wziąć udział  w... wykopkach. A na co uważać? Czy zawsze slogan ""za pół ceny"" jest prawdziwy? - Wielu z uczestników akcji zaznacza, że obniżka o 50 proc. obowiązuje od standardowej ceny. A jak wiemy wiele np. hoteli, stosuje różne promocje przez cały rok. I choć ceny w większości przypadków są bardzo atrakcyjne, to okazuje się, że można znaleźć podbne promocje. Nam się udało, na jednym z portali zakupów grupowych, znaleźć weekend w spa w tej samej cenie. Sprawdzajmy czy kupowana oferta na pewno jest tak atrakcyjna jak nam mówią organizatorzy - radzi Jan Kaliński. - Polska jest pięknym krajem. Powinniśmy być z niej dumni. Dzięki takiej akcji możemy ruszyć się z domu, z tych centrów handlowych. Pojechać gdzieś nad Biebrzę, w góry, nad  morze. Mamy całą Polskę do dyspozycji. Za 50 proc. To jest fantastyczne - ruszmy się - zachęca Karolina Wierzbińcka.  Więcej o akcji przeczytacie w artykule Anny Jastrzębskiej."
http://turystyka.wp.pl/majowka-2017-gdzie-bedzie-najcieplej-6099570574214273a,"Majówka 2017 – gdzie będzie najcieplej?  Najwyższy czas zaplanować majówkę! W tym roku majowy weekend zamienia się w... tydzień, bo wystarczy wziąć 3 dni urlopu, żeby mieć aż 9 dni wolnego. Portal turystyczny Wakacje.pl sprawdził, gdzie słońce zaświeci najmocniej, a gdzie lepiej wybrać się na zwiedzanie.  Tydzień wystarczy, żeby opalić się na oliwkowo. Wystarczy też, żeby objechać Kretę wzdłuż i wszerz albo zobaczyć najważniejsze turystyczne atrakcje Meksyku czy Kuby. Kalendarz układa się w tym roku na tyle korzystnie, że każdy z tych wariantów możemy zrealizować bez konieczności brania wielu dni urlopu. Biura podróży po raz pierwszy proponują turystom majówkę w egzotyce, co dodatkowo ułatwia sprawę. Jest z czego wybierać, ale jak wybrać najlepiej? Porównujemy majówkowe propozycje 100 biur podróży i podpowiadamy, gdzie jechać, żeby pogoda sprzyjała temu, co chcemy robić. Skąd wrócimy z opalenizną jeszcze przed latem, a gdzie będą najlepsze warunki do zwiedzania?  Jeszcze więcej lata w maju
Rok temu po słońce i gorąco w maju Polacy wyjeżdżali do Egiptu. 30 st. C w Hurghadzie czy Szarm el-Szejk było wystarczającym powodem, żeby tłumnie ruszyć na tamtejsze plaże. W tym roku majówkowych, gorących propozycji jest więcej. Maj otworzy w biurach podróży sezon letni, a wraz z nim możliwości wylotów na Kubę, Dominikanę, do Meksyku czy do Emiratów Arabskich, które od kilku miesięcy cieszą się nieustającą popularnością celebrytów. Tu słońce zaświeci najmocniej. Na majówkę możemy spodziewać się do 40 st. C w Emiratach i ok. 36 st. C w samym Dubaju. Kuba przywita nas temperaturą ok. 31 st. C, podobne wartości pokażą słupki w Meksyku, na Dominikanie i w Egipcie. Dwa ostatnie kierunki polecane są dla amatorów plażowania
i korzystania z atrakcji hotelowych, pozostałe będą idealne na połączenie wypoczynku i zwiedzania. W każde z tych miejsc polecimy na majówkę lotem bezpośrednim, co też jest nowością. Niewiele mniej, bo ok. 26 st. C, będzie na kanaryjskiej wyspie Lanzarote.  Gdzie na zwiedzanie?
Największą popularnością wśród klientów biur podróży cieszy się Grecja, a przede wszystkim Kreta, Zakynthos i Rodos. Na początku maja temperatury osiągną tu ok. 20 - 22 st. C, co stwarza idealne warunki na zwiedzanie i korzystanie z infrastruktury hotelowej. – O tej porze roku turyści często wynajmują auto i objeżdżają wyspy. Podobnie jest na Maderze, gdzie wiosenne temperatury sprzyjają aktywnemu wypoczynkowi, z czego najchętniej korzystają osoby w grupie wiekowej 40 plus. Z doświadczenia wiemy, że chętnych nie brakuje też na plażowanie – mówi Klaudyna Mortka z serwisu Wakacje.pl. Na początku maja upałów nie będzie na Malcie (ok. 21 st. C), na Cyprze (ok. 22 st. C) czy w Turcji (ok. 23 st. C). Z oferty tych krajów chętnie skorzystają pewnie rodziny z małymi dziećmi, które chcą uniknąć prażącego słońca. Zbliżone temperatury będą panować na Wyspach Kanaryjskich, które Polacy co roku wybierają jako jeden z pierwszych kierunków na majówkę. Teneryfa, Fuerteventura czy Lanzarote to obok wysp greckich ulubione kierunki par.  Polacy już rezerwują wycieczki do najcieplejszych kurortów, bo na zniżki (sięgające nawet 40 proc.) mogą liczyć tylko do końca marca. W biurach podróży trwa jeszcze przedsprzedaż ofert na sezon letni, do którego zalicza się wypoczynek majowy. Od kwietnia wyjazdy do tropików będą sprzedawane w cenach regularnych, a na dwa tygodnie przed majówką rozpocznie się szukanie okazji last minute."
http://turystyka.wp.pl/majowka-zapowiada-sie-niezwykle-atrakcyjnie-3-dni-wystarcza-by-miec-9-dni-wolnego-6100668129748097a,"Majówka zapowiada się niezwykle atrakcyjnie. 3 dni wystarczą, by mieć 9 dni wolnego  - To teraz jest najlepszy moment na rezerwowanie wakacji  na majówkę - mówi w #dzieńdobryWP Klaudyna Mortka z Wakacje.pl. Przeceny sięgają nawet 40 proc. Osoby, które zaryzykują i będą czekać do ostatniej chwili też mogą liczyć na obniżki, ale... może nie być z czego wybierać. Biura podróży rozpieszczają klientów jeśli chodzi o kierunki. W ofertach na majówkę debiutuje egzotyka. Klaudyna Mortka poleca wakacje tematyczne – na przykład dla aktywnych. Coraz popularniejsze stają się także polskie strefy. Wszystko to, z czym kojarzy nam się majówka w Polsce możemy mieć w Grecji czy innych ciepłych krajach - zachęca Mortka.  SPRAWDŹ GDZIE BĘDZIE NAJCIEPLEJ No co zwracać uwagę? Musimy uważać na kierunek, który wybieramy. Warto zapytać jakie atrakcje są już dostępne. W wielu hotelach np. w Grecji animacje czy zewnętrzny basen zaczynają działać dopiero od czerwca. Takiego problemu nie ma w przypadku miejsc jak Egipt i inne gorące miejsca, gdzie sezon trwa cały rok."
http://turystyka.wp.pl/gdansk-parostatkiem-po-motlawie-6059585865766017a,"Gdańsk - parostatkiem po Motławie Parostatek ""Okoń"" ma ok. 100 lat, a teraz zyska drugie życie. To jedyny istniejący holownik, który pływał jeszcze pod banderą Wolnego Miasta Gdańska. Teraz, dzięki entuzjastom historii, zyska drugie życie i znów zabierze pasażerów na szerokie wody. Rekonstruktorzy chcą przywrócić mu przedwojenną świetność. Na pokładzie parostatku powstanie restauracja. Holownik był wybudowany w latach 1920-1921. Teraz, dzięki entuzjastom historii znów zabierze pasażerów na szerokie wody. Rekonstruktorzy chcą przywrócić mu przedwojenną świetność. Na pokładzie parostatku powstanie restauracja. Jak zapewnia rekonstruktor zabytków Roland Józefowicz, w przyszłości statek będzie przewoził ok. 24 pasażerów. - Będzie jedynym parowcem na Motławie - mówi Józefowicz. - Mam nadzieję, że będzie bardzo ciekawym elementem wzbogacającym Motławę dla turystów i mieszkańców. ir Zobacz też:  Turystyczny boom - prawie miliard osób podróżowało w tym roku ."
http://turystyka.wp.pl/lublin-wyjatkowe-atrakcje-i-zydowskie-cymesy-6044267334395009a,"Lublin - wyjątkowe atrakcje i żydowskie cymesy Lublin był jednym z najważniejszych kulturalnych i politycznych ośrodków naszego kraju. Podpisano tu Unię Lubelską co zapoczątkowało powstanie Rzeczpospolitej Obojga Narodów. Przez ponad 700 lat miasto było silnie związane z Żydami i nazywane Jerozolimą Królestwa Polskiego. Obecnie wyjątkową atrakcję miasta stanowi zamek z XII w. z unikatową Kaplicą Trójcy Świętej czy żydowska kuchnia. Lublin przez wieki był jednym z najważniejszych kulturalnych i politycznych ośrodków naszego kraju. Podpisano tu Unię Lubelską co zapoczątkowało powstanie Rzeczpospolitej Obojga Narodów. Przez ponad 700 lat miasto było silnie związane z Żydami i nazywane Jerozolimą Królestwa Polskiego. Obecnie wyjątkową atrakcję miasta stanowi zamek z XII w. z unikatową Kaplicą Trójcy Świętej czy żydowska kuchnia. Zobacz, co jeszcze warto zobaczyć i zjeść podążając, śladami komisarza Maciejewskiego, bohatera serii powieści Marcina Wrońskiego. Zobacz, jak powstają gęsie pipki: To lubelski unikat na światową skalę: udm/if  Marcin Wroński: Komisarz Maciejewski w Lublinie   Dużo jeździsz autem? Zaloguj się w BlaBlaCar - to się naprawdę opłaca!"
http://turystyka.wp.pl/turystyczne-oscary-rozdane-6093125702926977a,"Turystyczne Oscary rozdane Znamy najlepsze turystycznie miejsca i wydarzenia w Polsce! Atrakcje uhonorowane Certyfikatem Polskiej Organizacji Turystycznej dla Najlepszego Produktu Turystycznego w 2016 roku to gwarancja niezapomnianych doznań kulturalnych, rekreacyjnych lub rozrywkowych. Dostać się do grona zwycięzców nie jest łatwo. Certyfikat dla Najlepszego Produktu Turystycznego Polskiej Organizacji Turystycznej to nagroda dla wyjątkowych atrakcji turystycznych w Polsce. Nadawany jest on tylko nowatorskim i przyjaznym turystom miejscom, obiektom, imprezom oraz przedsięwzięciom realizowanym na poziomie regionalnym i lokalnym. Co roku przyznawany jest także Złoty Certyfikat – nagroda dla produktu, który już wcześniej zdobył Certyfikat POT i dalej ulepsza ofertę oraz podnosi jakość swoich usług. Bartłomiej Walas, p.o prezesa POT, podczas uroczystości rozdania certyfikatów podkreślił, że właśnie w dobie powszechnej dostępności do ogromnej ilości informacji potrzeba rekomendacji zyskuje na ważności. Certyfikaty POT są wskazówką dla turystów, pomocą przy wyborze i gwarancją jakości. - Z naszych badań wynika, że już 18 proc. pytanych o certyfikat nie tylko go rozpoznawało, ale identyfikowało z wysoką jakością - powiedział prezes Walas na uroczystości, która odbyła się 17 lutego br. podczas targów Tour Salon w Poznaniu. 
- Konkurs służy podnoszeniu jakości produktów turystycznych a więc ich rozwojowi przez współzawodnictwo na rynku usług turystycznych - dodaje Anna Księżnik, lider projektu „Rozwój i promocja produktów turystycznych”.  Złoty Certyfikat 2016 został przyznany Industriadzie, czyli Świętu Szlaku Zabytków Techniki Województwa Śląskiego. Industriada - jeden dzień w roku, kiedy kopalnie, osiedla robotnicze, browary, fabryki otwierają swoje drzwi dla zwiedzających - to prawdziwy festiwal kultury dziedzictwa przemysłowego, organizowany z dużym rozmachem na Górnym Śląsku.  Nominacje do Złotego Certyfikatu otrzymały: Jarmark św. Dominika w Gdańsku:
W lipcu w Gdańsku rozstawionych zostaje ponad 1000 kramów. Od tego momentu można smakować lokalnej kuchni, targować się i szperać w poszukiwaniu ciekawych przedmiotów. A wszystko tak jak 765 lat wcześniej. Bałtowski Kompleks Turystyczny
Niezwykłe miejsce dla wszystkich fanów dinozaurów. W bałtowskim JuraParku ustawiono olbrzymie modele tych prehistorycznych gadów, które można swobodnie dotknąć.  Certyfikaty 2016 otrzymały: GREEN VELO Wschodni Szlak Rowerowy
Stworzony z pasji szlak rowerowy, którego trasa prowadzi przez 5 parków narodowych i 15 parków krajobrazowych. To ponad 2000 km niecodziennych doznań w 5 województwach wschodniej Polski.  Park Edukacji i Rozrywki FARMA ILUZJI
Magiczny świat na wyciągnięcie ręki. W samym środku lasu czeka na wszystkich ciekawskich ponad 60 różnych atrakcji. W programie: budynki całkowicie przeczące prawom fizyki, labirynty, Kopalnia Złota, rezerwat smoków.  Muzeum Polskiej Piosenki w Opolu
Multimedialne muzeum dla fanów polskich brzmień. Placówka mieszcząca się w opolskim amfiteatrze zagwarantuje niezwykłą muzyczną podróż.  Gdański Teatr Szekspirowski
Ciekawe miejsca dla sympatyków twórczości Williama Shakespeare''a. To jedyny w Europie zrekonstruowany teatr elżbietański z otwieranym dachem i ruchomą sceną.  Kompleks Świętokrzyska Polana
Doskonałe miejsce do wypoczynku położone w województwie świętokrzyskim. Kompleks otoczony lasem oferuje m.in. możliwość podziwiania stworzeń morskich z całego świata w pokaźnym zbiorze akwariów.  Festiwal Kultury Żydowskiej Warszawa Singera
Wydarzenie łączące dwie kultury: polską i żydowską. To jedyna w swoim rodzaju okazja, aby posłuchać na żywo muzyki klezmerskiej i porozmawiać osobiście z rabinem w synagodze.  Planetarium EC1
Bliskie spotkania z kosmosem dla wszystkich fascynatów nocnego nieba. Pod kopułą tego łódzkiego planetarium znajduje się ekran sferyczny, na którym można zobaczyć jak prezentują się planety, gromady galaktyk i cały wszechświat.  Park Etnograficzny w Tokarni
Cudowna lekcja historii na świeżym powietrzu. Niedaleko Chęcin, w otoczeniu lasu, można zobaczyć jak wyglądały chłopskie chałupy, dwór, kościół, młyny na przestrzeni wieków. A wszystko wykonane z drewna.  Exploseum - wybuchowa historia do odkrycia w Bydgoszczy
W tym miejscu nie zabraknie mocnych wrażeń. W Puszczy Bydgoskiej skrywa się 7 budynków fabrycznych, gdzie produkowano materiały wybuchowe na potrzeby III Rzeszy. Spenetrowanie podziemnych korytarzy będzie nie lada gratką.  Noc KulturyLublin udowadnia, że sztuka może wyjść na ulice. Podczas jednej nocy na obszarze Starego Miasta oraz w centrum organizowanych jest ponad 250 różnych wydarzeń. Wszystko po to, aby zaznajomić mieszkańców i turystów ze sztukami wizualnymi.  Wyróżnienia otrzymali: Piknik Szybowcowy
Niesamowite podniebne ewolucje, zapierające dech w piersiach akrobacje i nocne pokazy. Taką dawkę emocji zapewnia Piknik Szybowcowy organizowany w Lesznie.  Strefa MTB Sudety
Trasy w Sudetach stworzone specjalnie dla fanów rowerów górskich. Śmiałkowie mają do przejechania 500 km. A wszystko w ciekawym otoczeniu przyrodniczym z Górami Sowimi i wieloma zabytkami w tle.  Zamek Książąt Pomorskich w Szczecinie
Majestatyczny renesansowy zamek stał się prawdziwą sceną kulturalną Szczecina. Odbywają się tu pokazy filmowe, przedstawienia teatralne, wernisaże, promocje książek i koncerty.  Źródło: POT/WP"
http://turystyka.wp.pl/poznaj-szwajcarie-i-jej-najwieksze-miasto-zurych-6044417448444545a,"Poznaj Szwajcarię i jej największe miasto - Zurych Szwajcaria, niewielki 8,5-milionowy alpejski kraj, wciśnięty pomiędzy Niemcy, Francję, Włochy i Austrię i Liechtenstein, wydawałoby się jest nam dobrze znany. Często o niej słyszymy, zwłaszcza w kontekście finansów i jej częściowego odseparowania od problemów, z jakimi boryka się wiele krajów Europy - bezrobociem czy napływem uchodźców. Można też stwierdzić, że niewielu patrzy na nią inaczej niż przez pryzmat „frankowiczów”. Jednak przy bliższym poznaniu Szwajcarii, nasze wyobrażenie na temat tego państwa może się diametralnie zmienić. Dowiedz się więcej o tym wspaniałym kraju i jego najpopularniejszym mieście - Zurychu. Szwajcaria, niewielki 8,5-milionowy alpejski kraj, wciśnięty pomiędzy Niemcy, Francję, Włochy i Austrię i Liechtenstein, wydawałoby się jest nam dobrze znany. Często o niej słyszymy, zwłaszcza w kontekście finansów i jej częściowego odseparowania od problemów, z jakimi boryka się wiele krajów Europy - bezrobociem czy napływem uchodźców. Można też stwierdzić, że niewielu patrzy na nią inaczej niż przez pryzmat „frankowiczów”. Jednak przy bliższym poznaniu Szwajcarii nasze wyobrażenie na temat tego państwa może się diametralnie zmienić. Dowiedz się więcej o tym wspaniałym kraju i jego najpopularniejszym mieście - Zurychu. Jeśli dotychczas ktoś się zastanawiał, dlaczego Szwajcaria, choć mała i bez dostępu do morza, jest tak bardzo niezależna, a mieszkańcy posiadają silne poczucie dumy, przestanie mieć wątpliwości. To kraj o silnych tradycjach, jedna z najstarszych republik świata i zupełnie innej od naszej historii. Choć z Polski do Helwecji jest niedaleko - tyle, co z Gdańska do Zakopanego, można odnieść wrażenie, że to osoby o zupełnie innym podejściu do życia. Kraj złożony z 26 kantonów Szwajcaria jest konfederacją państw, a w jej skład wchodzą kantony o bardzo dużej autonomii. Wszystko zaczęło się w 1291 r., gdy trzy z nich - Schwyz (od którego wzięła się nazwa państwa), Uri i Unterwalden sygnowały akt utworzenia „związku wieczystego”. Celem była chęć uwolnienia się spod wpływu Habsburgów. Z biegiem lat zaczęły przyłączać się kolejne kantony, by ostatecznie stworzyć kraj, składający się z 26 mniejszych państewek. Nie zawsze się one ze sobą zgadzały i aby móc zachować ład i porządek, a w kwestiach prawych nie było nieporozumień, w Szwajcarii od 1848 r. zaczęto często przeprowadzać referenda. Wydawałoby się natomiast, że zamieszanie może nastąpić w kwestii języków – w zależności od kantonu używa się tu niemieckiego (dialekt alemański, tzw. Schwyzerdütsch – używa go ok. 64 proc. osób), francuskiego (stosuje go nieco ponad 20 proc. ludności), włoskiego (6,5 proc.) oraz romansz (zaledwie 0,5 proc.). I choć trudno do końca zrozumieć, jak Szwajcarzy to robią, potrafią porozumieć się między sobą. Absolwenci wyższych uczelni powinni sprawnie porozumiewać się przynajmniej w trzech językach. Edukacja jest od wielu lat na najwyższym poziomie, więc i ze starszymi osobami zazwyczaj można porozumieć się po angielsku. Państwo, które nie potrzebuje wzorować się na innych Kraj ten jest finansowym centrum nie tylko Europy, ale także świata. Działa tu ponad 630 banków, z których 5 należy do największych na świecie. Stąd też wywodzą się znane firmy ubezpieczeniowe. Napływ zewnętrznego kapitału sprawił, że niegdyś biedny kraj, w XIX w. zaczął szybko się rozwijać, a zwłaszcza sektory związane z rolnictwem czy turystyką. Szwajcaria nie jest częścią Unii Europejskiej...ponieważ nie chce. Mieszkańcy tego kraju w referendum odrzucili nawet samą koncepcję rozpoczęcia rozmów o akcesji. Nie ma się co temu dziwić. Szwajcarzy są nie tylko bogaci, ale też w wielu dziedzinach samowystarczalni. Zurych - największe miasto Wymienienie stolicy tego państwa jest dla wielu nie lada problemem. Szwajcaria formalnie jej nie posiada, jednakże jej funkcję  de facto  pełni Berno, będące siedzibą rządu. Natomiast głównym miastem jest Zurych, największa aglomeracja i centrum finansowe kraju. To tu znajdują się siedziby wielu banków, korporacji i giełda. Choć to liczące 390 tys. mieszkańców miasto pod względem architektury nie różni się wiele od tych największych w Szwajcarii, jest tu inny klimat oraz tempo życia. Można odnieść wrażenie, że Zurych trzyma na dystans – na ulicach większość samochodów to najdroższe marki, a natomiast mijający ciebie mężczyźni i kobiety często są w szytych na miarę garniturach i garsonkach. Zurych to ponoć najlepiej zorganizowane miasto na świecie. Po krótkiej wizycie w tym miejscu nikt nie będzie mieć co do tego wątpliwości. Miasto jest bardzo zadbane i eleganckie, a zdecydowana większość budowli wygląda jak dopiero co odrestaurowana. Na charakterystyczny widok składają się wieże trzech świątyń - 
katedry ufundowanej przez cesarza Karola Wielkiego, kościoła Fraumünster, który słynie ze wspaniałych witraży Marca Chagalla, oraz kościół św. Piotra, na którego wieży znajduje się największy w Europie zegar.  Przez kilka wieków Zurych, jako ośrodek liberalnej myśli, przyciągał wiele osobistości, takich jak Goethe, Wagner, Tomasz Mann, Albert Einstein, James Joyce, Lenin i Trocki. Ekskluzywność tego miejsca nie ogranicza się wyłącznie do postaci, ale też ulic - Najsłynniejsza z nich to Bahnhofstrasse (Dworcowa). Po obu jej stronach pełno luksusowych sklepów. Ceny w większości z nich są ponad możliwości finansowe zwykłych śmiertelników – zwłaszcza zegarków, produktu eksportowego Szwajcarii. Na jednym końcu ulicy jest dworzec, Zürich Hauptbahnhof, największa stacja kolejowa w Szwajcarii, będąca jedną z najruchliwszych na świecie. Obsługuje ok. 2900 (!) pociągów i 350 tys. pasażerów dziennie.  Stacja kolejowa w Zurychu (fot.  bellena  /  Shutterstock.com )  Kierując się na południe od dworca, czyli po drugiej stronie Bahnhofstrasse, dotrzemy do długiego na 40 km Jeziora Zuryskiego. To miejsce, gdzie zazwyczaj relaksują się mieszkańcy. Przez kilka kilometrów ciągnie się deptak, wokół którego poustawiane są ławki i ogromne donice z rozmaitymi kwiatami. W ciepłych miesiącach czasie przerwy w ciągu dnia czy po pracy, przychodzi tu mnóstwo osób, by zażyć krótkiej kąpieli. Bo choć jezioro znajduje się w mieście, to jest niezwykle czyste, a latem ciepłe. Woda jest nieodłącznym elementem Zurychu. Wychodząc na miasto, można zapomnieć o zabraniu ze sobą napojów. Jest tu prawie 1200 fontann, w których płynie krystalicznie czysta woda, idealnie nadająca się do picia. Miasto nie tylko dla bogaczy Choć można odnieść takie wrażenie, Zurych nie jest wyłącznie miastem banków i bogaczy. Znajduje się tu najwięcej klubów w przeliczeniu na jednego mieszkańca spośród wszystkich europejskich miast. Miłośnicy sztuki zwiedzą 50 muzeów i 100 galerii. W tym celu warto zaopatrzyć się w ZürichCARD, dzięki której można wejść do nich bez dodatkowej opłaty. Fani piłki nożnej chętnie udadzą się do FIFA World Football Museum, położonego na Seestrasse 27. W nowoczesnym gmachu, który otworzono w lutym 2016 r., znajdują się piłkarskie pamiątki i trofea. Można tu też obejrzeć prezentacje filmowe, przypominające najważniejsze wydarzenia w historii futbolu. Wewnątrz znajdziemy również nowoczesne gry i nowinki multimedialne. Wspomniana wcześniej ZürichCARD uprawnia także do korzystania z komunikacji miejskiej, a w wielu restauracjach i sklepach możemy liczyć na zniżki. Karta 24-godzinna kosztuje 24 CHF (ok. 98 zł), natomiast 72-godzinna 48 CHF (ok. 197 zł). Baza noclegowa jest bardzo bogata. Doba w hotelu to koszt 
od ok. 150 zł od osoby. Międzynarodowe lotnisko w Zurychu jest jednym z największych w Europie. Obsługuje połączenia do większości miejsc na świecie, w tym do Warszawy. Do portu lotniczego dotrzemy pociągiem z centrum miasta w ok. kwadrans. Jeśli ktoś zamierza dużo zwiedzać i to w różnych częściach kraju, warto wykupić bilet Swiss Travel Pass, który umożliwia nieograniczone zwiedzenia całej Szwajcarii. Cena nie jest niska, ale adekwatna do jakości i komfortu. Przykładowo za 4-dniowy bilet zapłacimy 251 CHF, czyli ok. 1030 zł. Do wyboru są także karnety 3,8 i 15-dniowe oraz pierwsza i druga klasa."
http://turystyka.wp.pl/zoo-we-wroclawiu-z-rekordowa-frekwencja-pobilo-wawel-i-wieliczke-6044402599481985a,"Zoo we Wrocławiu z rekordową frekwencją. Pobiło Wawel i Wieliczkę Wrocławskie zoo jest najstarszym i największym pod względem liczby wystawianych zwierząt ogródem zoologicznym w Polsce. Powstało w 1865 roku i zajmuje obszar ok. 33 hektarów. Daje schronienie ponad 5 tys. zwierząt, reprezentującym 900 gatunków. Według opublikowanych w lipcu 2016 r. danych, w 2015 r. zoo odwiedziła rekordowa liczba gości - 1,8 mln osób. Taki wynik oznacza, że udało się pod tym względem pokonać np. Zamek Królewski na Wawelu czy Kopalnię Soli w Wieliczce. Wrocławskie zoo jest najstarszym i największym pod względem liczby wystawianych zwierząt ogrodem zoologicznym w Polsce. Powstało w 1865 roku i zajmuje obszar ok. 33 hektarów. Daje schronienie ponad 5 tys. zwierząt, reprezentującym 900 gatunków. To jedna z najchętniej odwiedzanych atrakcji w naszym kraju. Według opublikowanych w lipcu 2016 r. danych, w 2015 r. zoo odwiedziła rekordowa liczba gości - 1,8 mln osób. Taki wynik oznacza, że udało się pod tym względem pokonać np. Zamek Królewski na Wawelu czy kopalnię soli w Wieliczce. Ogród cieszy się sporym zainteresowaniem ze strony obcokrajowców, którzy stanowią 14 proc. wszystkich odwiedzających. Ten niewątpliwy sukces to zasługa wybudowanego niedawno afrykarium - kompleksu budynków wraz z oceanarium, prezentujących zwierzęta Afryki. Ta największa inwestycja w dziejach wrocławskiego zoo jest jedną z kluczowych atrakcji miasta. Można tu oglądać ponad 100 gatunków zwierząt, a wodny świat poznawać choćby przez szklany tunel. wg/ir Zdjęcie główne:  Tupungato  /  Shutterstock.com"
http://turystyka.wp.pl/wroclawskie-afrykarium-uznane-za-zoologiczny-cud-swiata-6089284012848257a,"Wrocławskie Afrykarium uznane za zoologiczny cud świata Odkąd powstało jest dumą Wrocławia. Teraz doceniono je także na świecie. Przedstawiciele branży ogrodów zoologicznych uznali Afrykarium za jeden z siedmiu nowych, zoologicznych cudów świata.  Ranking opublikował branżowy portal zoomoments.com, który podkreślił, że niełatwo było znaleźć się w najlepszej siódemce, bo branża od lat ulega dużym zmianom - funkcja rozrywkowa zeszła na drugi plan ustępując miejsca ochronie gatunkowej zwierząt i edukacji ekologicznej. „Obiekty, które powstały w ostatnich dziesięcioleciach są nie tylko spektakularne, ale również zapewniają odpowiednie warunki i niemalże naturalne środowisko dla zwierząt” - czytamy na zoomoments.com.  Pierwsze trzy miejsca zajęły amerykańskie ogrody zoologiczne: Giants of the Savanna w Dallas, African Grasslands – część zoo w Omaha i nowo otwarte Conrad Prebys Africa Rocks w San Diego. Czwarte miejsce zajęło wrocławskie Afrykarium, a kolejne: Kaeng Krachan Elephant House w  Zurychu, Yukon Bay w Hanoverze i Gondwanaland w Lipsku. - Miło nam, że nasze Afrykarium znalazło się na tej liście, obok ogrodów europejskich i amerykańskich. To było dla nas pełne zaskoczenie - mówi Wirtualnej Polsce Radosław Ratajszczak, prezes zarządu ZOO Wrocław. - Trudno nam się równać z takimi miastami, jak te z listy, bo to są ogrody o ustalonej marce i pozycji w świecie zoologicznym. Dlatego nie tylko wrocławianie czy Dolnoślązacy powinni być dumni z tego wyróżnienia, ale wszyscy Polacy. Na świecie jest ok. 5 tys. ogrodów zoologicznych, a w samej Europie tylko stowarzyszonych ze sobą jest ich 350. Jest to więc duża konkurencja w przypadku takiego wyróżnienia. Afrykarium wzbudzało zainteresowanie branży już na etapie oficjalnej prezentacji planów powstania. Jest to bowiem pierwsze na świecie oceanarium poświęcone faunie jednego kontynentu - Afryce, co uznano za innowacyjny i odważny pomysł. Inne oceanaria prezentują zazwyczaj faunę kilku kontynentów w jednym obiekcie.  Wrocławskie Afrykarium zabiera gości w podróż przez Morze Czerwone, Wielkie Jeziora Afrykańskie, Kanał Mozambicki, Wschodnią Afrykę, Wybrzeże Namibii i dżunglę nad rzeką Kongo. Na miejscu spotkać można m.in.: lądowe żółwie pustynne, hipopotamy nilowe, pingwiny, krokodyle czy kotiki afrykańskie. Sama woda w Afrykarium ma masę 15 tys. ton, czyli tyle ile waży 100 wielorybów lub 3 tys. dorosłych słoni. Przedstawiciele branży docenili architekturę wrocławskiego obiektu i rozwiązania technologiczne, które pozwoliły na stworzenie idealnych warunków dla zwierząt. Uzyskano je dzięki współpracy i doświadczeniu zagranicznych ogrodów oraz informacjom od opiekunów zwierząt, którzy najlepiej znają potrzeby podopiecznych. Warto przypomnieć, że  wrocławskie zoo  pod względem liczby gatunków i płazów oraz frekwencji plasuje się w czołówce ogrodów europejskich. Ponadto jest najchętniej odwiedzaną, biletowaną atrakcją turystyczną w Polsce."
http://turystyka.wp.pl/londyn-zgasly-reklamy-na-piccadilly-circus-6080813072884865a,"Londyn - zgasły reklamy na Piccadilly Circus Tego jeszcze nie było. Po raz pierwszy od 1949 roku zgasły reklamy na słynnej londyńskiej atrakcji - rogu budynku przy Piccadilly Circus. Billboardy będą poddane renowacji. Ponownie zaświecą dopiero jesienią. Piccadilly Circus to plac i skrzyżowanie głównych ulic w samym sercu teatralnego i rozrywkowego rewiru West End w  Londynie. Każdego roku słynne billboardy, znajdujące się na jednym z budynków, mija blisko 100 milionów osób. Od 1954 roku reklamuje się na nich m.in. Coca-Cola. Ci, którzy jeszcze nie widzieli ich na żywo na pewno będą zawiedzeni, jeśli w tym roku planują wizytę w Londynie. Światła zostaną tymczasowo zastąpione przez baner, który oczywiście nie osłodzi straty turystom.  To pierwsze od ponad 60 lat wygaszenie reklam na tak długi czas. Wcześniej zdarzało się to tylko podczas przerwy w dostawie prądu oraz na czas pogrzebów Winstona Churchila i księżnej Diany, a także w związku z jednorazową kampanią Lights Out London. Po remoncie obecnych sześć paneli ma zastąpić jeden. Dzięki temu na ekranie, poza emisją reklam, będzie także możliwa  transmisja na żywo ważnych wydarzeń oraz puzczanie  informacji pogodowych i sportowych. - Nowe rozwiązanie dostarczy turystom więcej rozrywki - mówi Ros Morgan, szef Heart of London."
http://turystyka.wp.pl/maly-wilk-czy-dziwny-lis-szakale-zamieszkaly-w-polsce-6108736318310529a,"Mały wilk czy dziwny lis? Szakale zamieszkały w Polsce Nowy drapieżnik przywędrował do kraju nad Wisłą. Przebył długą drogę i najwyraźniej spodobało mu się na naszych terenach. Trudno jednak powiedzieć, jaka czeka go u nas przyszłość, bo... wedle  polskiego prawa nie istnieje. Nazwa zobowiązuje. Szakal złocisty ma krótkie i szorstkie futro, którego szarości i brązy mienią się złocistymi refleksami. To zwierzę o dyskusyjnej urodzie, trochę jak z powiedzenia ""ni pies, ni wydra"". Choć bardziej właściwe byłoby określenie ""ni wilk, ni lis"". Sporo mniejszy od tego pierwszego, nieco większy od drugiego. Jest niczym forma przejściowa pomiędzy swoimi krewniakami i wprawia w konsternację niemal wszystkich, którzy go spotkali. A jest ich coraz więcej, bo i coraz więcej jest w Polsce tych drapieżników.  O pierwszych „odwiedzinach zagranicznego kuzyna” usłyszeliśmy w 2015 r. Niemal jednocześnie zaobserwowano wówczas kilka załocistych okazów na zachodnich i wschodnich krańcach Polski: w województwie zachodniopomorskim niedaleko granicy z Niemcami, na Polesiu i w Dolinie Biebrzy. Na przełomie 2016 i 2017 r. sześciu szakali doliczono się w okolicach miejscowości Biała Góra, Benowo i Barcice, na terenie Nadleśnictwa Kwidzyn. Doniesienia są tym bardziej sensacyjne, że ten gatunek – największy z szakali i jedyny występujący poza obszarem Afryki – został niemal wytępiony w Europie w latach sześćdziesiątych. Obecnie jednak stopniowo zwiększa swoją liczebność i anektuje kolejne tereny.  Aktualnie zamieszkuje w południowo-wschodnią Europę i południową Azję do Mjanmy. – Tym bardziej byliśmy zdziwieni, że nie pojawił się na południu Polski, i trudno tak naprawdę nam określić, skąd przybył. Badania genetyczne jeszcze nie pozwalają na udzielenie odpowiedzi  – mówi WP Adrian Wiśniowski, inżynier nadzoru w Nadleśnictwie Kwidzyn. Najprawdopodobniej ekspansja nastąpiła z kilku kierunków. Zwierzęta mogły przywędrować znad Kaukazu i Morza Kaspijskiego, przez Rosję, Ukrainę i Białoruś. Równie dobrze ich trasa mogła wieść z Grecji przez Bułgarię, Rumunię, Węgry, Austrię i Niemcy, albo jeszcze innymi, bardziej okrężnymi ścieżkami. – Nie spodziewamy się jakieś wielkiej ekspansji szakali w Polsce, jednak skoro pojawiły się na naszych terenach, to znaczy, że im one odpowiadają – tłumaczy Wiśniowski. Może to wynikać m.in. z ocieplania klimatu, bo szakale lubią ciepło i nie znoszą srogich zim. – Jesteśmy jednak zaskoczeni, bo na naszym obszarze ustabilizowała się populacja wilków, które co do zasady nie tolerują w sąsiedztwie innych drapieżników. Ale szakale najwidoczniej im nie przeszkadzają – może się jeszcze nie spotkały, a może wynika to z faktu, że te ostatnie mają inną bazę pokarmową, żywią się przede wszystkim drobnymi zwierzętami, zającami czy gryzoniami, więc nie wchodzą w drogę swoim większym kuzynom. Raczej nie wchodzą również w drogę ludziom. – Tak jak inne dzikie zwierzęta, szakale na widok człowieka uciekają. Jeśli nie uciekają, to powinniśmy – tak  jak uczyliśmy się w podstawówce – omijać je szerokim łukiem, bo mogą przenosić na człowieka choroby. Ale ataki z ich strony nie wchodzą w grę – uspokaja przedstawiciel Nadleśnictwa Kwidzyn. Wyjasnia przy tym, że o przyszłości futrzastych „imigrantów” nad Wisłą w tym momencie trudno dyskutować. Na pewno pilnie powinien zostać określony ich status prawny. – Wedle polskiego prawa szakale nie istnieją – mówi  Wiśniowski.  – Nie funkcjonują ani jako zwierzęta łowne, ani chronione, dlatego nie do końca wiadomo, jak z nimi należy postępować."
http://turystyka.wp.pl/weekend-w-tatrach-tlumy-jak-na-jasnej-gorze-6108006848018049a,"Weekend w Tatrach – tłumy jak na Jasnej Górze Tego nie da się opisać, to trzeba zobaczyć. Zdjęcia, wykonane w miniony weekend (1-2 kwietnia) podbijają internet. W sobotę od wczesnych godzin porannych w kierunku Tatr zmierzały pielgrzymki turystów. Zadeptane krokusy i gigantyczne korki to najlepszy znak, że przyszła wiosna. Fala ciepła zrobiła swoje – Polacy poczuli wiosnę i w weekend masowo ruszyli w góry. Prawdziwe oblężenie przeżyła Dolina Chochołowska – najdłuższa i największa dolina w polskich Tatrach.  Skalę zjawiska najlepiej portretują zdjęcia wykonane przez Bartłomieja Jureckiego z serwisu Tatromaniak. Widać na nich tłumy, które można porównać chyba tylko z tymi, widywanymi przy okazji pielgrzymek na Jasną Górę.  Znalezienie miejsca parkingowego na – sporych, dodajmy – parkingach u wejścia do doliny graniczyło z cudem. Kierowcy ustawiali więc swoje auta, gdzie tylko nadarzyła się możliwość – na poboczach, polanach, fioletowych dywanach z krokusów, które właśnie zakwitły. Te kwiaty, które się uchroniły przed rozjechaniem, padły ofiarą rozdeptania. Turyści, próbując uwiecznić słoneczne chwile wśród purpurowego kwiecia, stratowali całe jego połacie, mimo że już w czwartek Tatrzański Park Narodowy, przewidując najazd, apelował, by krokusy podziwiać i fotografować ze szlaków turystycznych. Prośby, by nie siadać i nie kłaść się na biednych krokusach, pozostały jednak bez większego odezwu. W miniony weekend denerwowały się nie tylko służby Tatrzańskiego Parku Narodowego. Również kierowcy musieli wykazać się sporą cierpliwością – gigantyczne tworzyły się zarówno na wjeździe do Doliny Chochołowskiej od Koniówki, jak i od Zakopanego.  Nie ma jeszcze oficjalnych danych, ile osób odwiedziło Tatry między 1 a 2 kwietnia, ale sznury samochodów stojących w korkach od Nowego Dworu mówiły same za siebie."
http://turystyka.wp.pl/gruzja-wszystko-co-musicie-wiedziec-6107050025203841a,"Gruzja - wszystko, co musicie wiedzieć Wakacje na Kaukazie mogą być jednym z najlepszych doświadczeń życia. I takim były dla autorów bloga DosVagabundos. Zdradzają, na co trzeba się przygotować, planując wyjazd do Gruzji. Można spać, gdzie się chce. Rozbić namiot na kaukaskich wyżynach, na nadmorskiej plaży (co jest dość karkołomnym pomysłem, ponieważ są one zazwyczaj kamieniste),  na ławce w parku i nikt się do nas nie przyczepi. Jeśli więc jakimś cudem nie znaleźlibyście miejsca noclegowego – możecie śmiało położyć się tam, gdzie stoicie.  Nigdy, ale to przenigdy, nie zakładajcie się, że macie mocniejszą głowę, niż Gruzin. Po prostu nie. A już, broń Boże, nie o to, że za jednym zamachem wypijecie trunek z rogu zawieszonego nad kominkiem gospodarza domu. No chyba, że lubicie wracać do domu w poziomie. Tym bardziej, że serwowanymi napojami należy się delektować, ponieważ są bardzo dobre. I zazwyczaj własnej roboty. A tak na marginesie – warto przywieźć sobie miniaturową wersję kielichoroga jako pamiątkę z podróży. W tym celu udajcie się na targ ze starociami, wtedy jest większa szansa na oryginał. Jeśli chodzi o pozostałe produkty winogronowopochodne, wybornym przysmakiem jest gruziński ""Snickers"", czyli churchele. Wygląda dość osobliwie, jednak nie należy na to zwracać specjalnie uwagi, tylko kupować, ile tylko się da, i spożywać na miejscu albo po jakimś czasie (przydatność do spożycia zachowuje dość długo). Najlepiej w zestawie ze sprasowanym sokiem, który się żuje. Ten z kolei wygląda jak kolorowa płyta gramofonowa."
http://turystyka.wp.pl/londyn-czerwone-autobusy-czyli-symbol-stolicy-wielkiej-brytanii-6081205075255937a,"Londyn – czerwone autobusy, czyli symbol stolicy Wielkiej Brytanii Czerwone, piętrowej autobusy, obok Big Bena czy Pałacu Buckingham, są symbolem nie tylko Londynu, ale całej Wielkiej Brytanii. Kiedy przyjeżdżamy do metropolii, zazwyczaj są jedną z pierwszych rzeczy, które rzucają nam się w oczy. Jaka jest ich historia, czym się wyróżniają i co mają wspólnego z jednym z polskich miast? Badania przeprowadzone wśród londyńczyków i turystów jasno pokazują, że obok Pałacu Buckingham, Katedry Westminsterskkiej, Tower Bridge czy Big Bena, piętrowe autobusy są najbardziej charakterystycznym elementem Londynu, jednej z najpopularniejszych metropolii świata. Historia pojazdów sięga 1959 r., kiedy to po raz pierwszy na ulice wyjechały słynne Routemastery. Wprowadzanie autobusów piętrowych miało na celu zastępowanie trolejbusów. Proces wymiany trwał do maja 1962 r. Choć od tamtego czasu minęło 55 lat, piętrusy stały się ikoną miasta, bez której Londyn nie byłby taki sam. Są nowoczesne i niskopodłogowe, oczywiście istnieją też „tradycyjne”, bez dodatkowego piętra, które głównie poruszają się na dalszych trasach, bądź tam, gdzie przejazd wysokiego autobusu nie byłby możliwy. Ile jest ich łącznie? Flota składa się z ponad 8,6 tys. pojazdów, które obsługują 700 tras i zatrzymują się na 19 tys. przystankach (w Warszawie jest ich 1,4 tys.). Za transport autobusowy odpowiedzialna jest spółka London Buses, należąca do Transport for London. Z 8,6 tys. pojazdów (w Warszawie jest 1,8 tys.), 2 tys. są hybrydowe, 73 elektryczne, a osiem napędzanych jest wodorem. Londyn, jak każde duże miasto, stara się zmniejszyć ilość smogu, dlatego stopniowo tworzy linie (obecnie są to 312, 507 i 521), które do poruszania się wykorzystują jedynie energię elektryczną. Ile osób porusza się dziennie autobusami? Według zarządcy komunikacji publicznej w Londynie - aż 6,5 milionów. To połowa wszystkich pasażerów przewożonych dziennie w całej Anglii. Natomiast najczęściej obleganymi autobusami są te o numerze 25 - wożą ok. 19,5 mln osób rocznie. Najdłuższa trasa to nocna linia N89, która kursuje między Erith a Charing Cross i pokonuje łącznie 37,5 km. Podróż trwa blisko 2 godziny. Natomiast najkrótsza trasa ma nieco ponad 2 km, prowadzi z przystanku The Spires do Western Way i obsługuje ją linia 389. Dlaczego autobusy w Londynie są czerwone? Jedna z teorii jest taka, że pierwsze prototypy były pomalowane na czerwono, aby rzucały się w oczy kierowcom i dawały do zrozumienia, że to pojazdy eksperymentalne i powinni zachować dystans. Druga teoria, bardziej prawdopodobna, dotyczyła ujednolicenia koloru pojazdów miejskich. Stało się to w roku 1933, kiedy kilka spółek przewożących pasażerów połączyło się w jeden organ. Kolor ma oznaczenie Pantone 485 C – tego samego odcienia czerwieni używa brytyjska poczta Royal Mail, marka Kit Kat, sieć fast food’ów McDonald’s czy Rosjanie do produkcji flag państwowych. Co ciekawe, większość dachów autobusów jest pomalowana na biało, aby w ciepłe, słoneczne dni odbijać światło, dzięki czemu wewnątrz panuje nieco niższa temperatura. Niewielu Londyńczyków, ale też Polaków, zdaje sobie sprawę, że kilkadziesiąt nowych autobusów, które jeżdżą po ulicach metropolii, zostało wyprodukowanych w Polsce. Wyjechały z taśmy produkcyjnej firmy Scania, która jedną ze swoich fabryk ma przy ul. Grunwaldzkiej w Słupsku. Pojazdy po zmontowaniu jadą do Gdańska, następnie transportowane są promem do Skandynawii, a stamtąd do Anglii. Ile kosztuje przejazd londyńskim autobusem? 1,5 funta, czyli ok. 8,6 zł. Należy pamiętać, że w autobusach nie można płacić gotówką, a wsiadać można tylko przednimi drzwiami. Najłatwiej poruszać się komunikacją miejską, jeśli posiadamy kartę Oyster lub kartę przystosowaną do uiszczania opłat metodą dotykową. Jeśli więc planujecie przyjazd do Londynu, warto wyrobić sobie kartę Oyster (np. na stacji metra). W przyszłości może wam się przydać - niemal każdy kto tu przyjeżdża, chce wrócić ponownie."
http://turystyka.wp.pl/walia-inspirujace-piekno-snowdonii-6044407048172673a,"Walia - inspirujące piękno Snowdonii Snowdonia zaliczana jest do pięciu cudów Walii. W tym bajkowym regionie mocnych wrażeń mogą szukać zwolennicy raftingu, spływów kajakowych, wspinaczki górskiej, windsurfingu oraz miłośnicy żeglowania po jeziorach przypominających ""Morskie Oko"". Snowdonia zaliczana jest do pięciu cudów Walii. Ta górzysta kraina leży w północno - zachodniej części kraju. Urwiste stoki gór ukształtowane przez lodowce, najwyższe szczyty Anglii i Walii, gęsto zalesione doliny, wrzosowiska, górskie jeziora, wodospady, potężne zamki, zachwycające linie brzegowe - Snowdonia to raj dla turystów pieszych, rowerowych, konnych, a także dla miłośników sportów ekstremalnych. Bogactwo natury i różnorodność krajobrazu stwarzają tu wspaniałe warunki do uprawiania różnych form turystyki aktywnej. W tym bajkowym regionie, mocnych wrażeń mogą szukać zwolennicy raftingu, spływów kajakowych, wspinaczki górskiej, windsurfingu oraz miłośnicy żeglowania po jeziorach przypominających Morskie Oko. Nazwa regionu pochodzi od nazwy najwyższego masywu Gór Kambryjskich na terenie  Walii  i Anglii - Snowdon, który ma 1850 metrów wysokości. W języku walijskim Snowdon nosi nazwę  Yr Wyddfa czyli grób, natomiast Snowdonia to dla Walijczyków  Eryri  czyli ""miejsce orłów"". Legenda głosi, że król Artur pokonał tutaj giganta. Niektórzy uważają, że na szczycie góry Snowdon znajduje się grób Artura. Snowdonia jest również uznawana za centrum języka walijskiego. Około 65% mieszkańców tego regionu posługuje się tym językiem na co dzień. Dla niektórych jest to nawet pierwszy język urzędowy. Snowdonię można podzielić na cztery obszary. Pierwszy z nich obejmuje takie pasma górskie jak:  Moel Hebog, Mynydd Mawr, Nantle Ridge , masyw  Snowdon, Glyderau oraz  Carneddau  i jest najpopularniejszym obszarem wśród miłośników wycieczek pieszych. Na terenie drugiego obszaru znajdują się: szczyt  Moel Siabod , masyw  Moelwynion  oraz góry dookoła miasteczka  Blaenau Ffestiniog . U stóp góry  Moel Siabod mieści się centrum  Plas y Brenin (UK National Mountain Centre). W ośrodku znajdują się dwie ścianki wspinaczkowe, sklep i wypożyczalnia sprzętu, sztuczny stok narciarski, basen i tor przeszkód dla kajaków górskich. W pobliżu  Plas y Brenin jest również pub, na ścianach którego widnieją podpisy uczestników wyprawy na Everest z 1924 roku. Centrum organizuje kursy wspinaczkowe, narciarskie oraz kajakowe. Trzecia, bagienna część Snowdonii, obejmuje pasmo  Rhinogydd  na zachodzie oraz grupę  Arenig i Migneint . Ten obszar nie cieszy się dużą popularnością wśród turystów ze względu na niedostępność terenu. W skład czwartego obszaru, najbardziej wysuniętego na południe wchodzą:  Cadair Idris oraz  Aran Fawddwy - najwyższa góra masywu  Snowdon .  Cadair Idris wśród wszystkich szczytów Walii jest wzgórzem najczęściej wybieranym przez wędrowców. Nazwa  Cadair Idris oznacza ""tron Artura"". Jednak niekoniecznie chodzi tu o znanego władcę. Równie dobrze mogło to być imię walijskiego czarnoksiężnika. Legenda głosi, że każdy, kto spędzi noc na szczycie, stanie się albo wieszczem, albo szaleńcem. Z najlepszego miejsca widokowego, jakim jest patio farmy Olwena Evansa, można zobaczyć długie, falujące pastwiska, spięte na końcu klamrą pasma gór. Ponad 600-metrowy szczyt góruje dostojnie nad doliną. Widać strome urwiska, a poniżej trzy wysoko położone jeziora. W Snowdonii znajduje się drugi co do wielkości Park Narodowy w  Wielkiej Brytanii . Park, podobnie jak region, nosi nazwę Snowdonia. Nie jest jednak objęty ścisłą ochroną, jak większość parków w Europie czy w Stanach Zjednoczonych. Na jego terenie mieszka i pracuje ponad 27 500 osób. W obrębie Parku znajduje się również małe miasteczko  Blaenau Ffestiniog , w którym mieści się podziemny świat kopalni łupków kamiennych. Kopalnia zaliczana jest do 5 głównych atrakcji turystycznych Walii. Część terenów Snowdonii stanowi własność prywatną, piechurzy mogą jednak swobodnie wędrować przez pola, lasy, niekiedy nawet przez ogrody i farmy. W Parku wytyczono ogólnodostępne ścieżki przez zamieszkane obszary. ""Snowdonia to doskonałe miejsce na piesze wakacje"" - stwierdziła Katarzyna Smurzyńska z Brytyjskiej Centrali Turystyki VisitBritain. ""W regionie znajduje się sieć ścieżek i szlaków, a możliwości wędrowania są nieograniczone. Można iść przed siebie bez przerwy albo zatrzymać się w jakiejś wiosce na tydzień i poznawać górzyste okolice, robiąc krótkie, jednodniowe wypady w góry. Szlaki: Llanberis, Snowdon Ranger, Pyg, Miners, Rhyd Ddu, Over Y Lliwedd, Crib Goch oraz Watkin prowadzą na szczyt Snowdon, z którego rozpościerają się przepiękne widoki. W bezchmurny dzień można zobaczyć Irlandię, Szkocję, Anglię, 29 hrabstw, 29 jezior oraz 17 wysp"" - dodała. Snowdonię warto zwiedzać na rowerze. Region oferuje sieć wąskich wiejskich dróżek, wiodących przez pola i ciche wioski, idealnych dla rowerzystów. Amatorzy mocniejszych wrażeń mogą zapuścić się w bardziej dzikie tereny przemierzając wzgórza, lasy i wyżynne wrzosowiska. Miłośnicy ""dwóch kółek"" przemierzając las  Ced-y-Brenin , poczują się jak w siódmym niebie. Jadąc na rowerze, można podziwiać malownicze widoki górskie oraz wybrzeże północno-zachodniej części Walii. Ścieżki dopasowane są do różnych potrzeb turystów. Ci podróżujący z dziećmi mają do wyboru łatwe, wręcz sielankowe trasy, natomiast wyczynowcy mogą szaleć na trudniejszych ścieżkach wymagających dobrej kondycji fizycznej. Turyści, którzy lubią, gdy krew szybciej płynie w żyłach, w Snowdonii poczują się jak w raju. Miłośnicy wspinaczki znajdą zarówno krótkie, jak i dłuższe trasy wspinaczkowe. ""Początkujący mogą spróbować sił na ściance zwanej Tryfan Fach, natomiast doświadczonych alpinistów zadowolą Tryfan East oraz Milestone Buttress"" - powiedziała Katarzyna Smurzyńska. Na miłośników sportów wodnych czekają rzeki górskie oraz jeziora, po których można pływać wynajętą łodzią. W Snowdonii mocnych przeżyć mogą szukać również zwolennicy raftingu.  Walia  słynie z największego zagęszczenia zamków na świecie. Na terenie Snowdonii znajdują się dwie fortece: Caernarfon oraz Harlech. Zamek Caernarfon nad rzekami Seiont i Menai Strait jest średniowieczną budowlą wzniesioną przez Edwarda I. Tu przyszedł na świat jego pierworodny syn. Do dzisiaj odbywa się w Caernarfon inwestytura pierworodnych synów brytyjskich monarchów. W 1969 roku obwołano tutaj księciem Walii Karola Mountbatten-Windsora. Uroczystość oglądało ponad 500 milionów widzów na całym świecie. Zamek Harlech jest natomiast najokazalszą fortecą zbudowaną w czasach Edwarda I. Harlech, położony wysoko na skalistej górze, był z jednej strony chroniony przez zatokę i klify, a z drugiej przez bagna. Widok z Harlech na zatokę Tremadog i półwysep Llyn na zachodzie oraz na Snowdonię na północy zapiera dech w piersiach. Caernarfon oraz Harlech zostały wpisane na listę światowego dziedzictwa kulturowego UNESCO. Walijska wąskotorowa kolej parowa to doskonały sposób by obejrzeć najpiękniejsze zakątki Snowdonii. Początkowo kolej służyła do przewożenia wydobywanych w walijskich kopalniach łupków do nadbrzeżnych portów załadunkowych. Obecnie jest to jedna z najciekawszych atrakcji turystycznych Walii. Każdy pociąg jest wyjątkowy - nie ma dwóch identycznych parowozów. ""Kolejka Snowdon Mountain Railway, z napędem parowym z 1896, prowadzi na sam szczyt Snowdon. Z góry rozciąga się przepiękny widok na rozległe tereny północno-zachodniej Walii oraz irlandzkie wybrzeże"" - powiedziała Katarzyna Smurzyńska z Brytyjskiej Centrali Turystyki VisitBritain. Popularną atrakcją bez względu na pogodę jest Labirynt Króla Artura znajdujący się w Corris. Ten niesamowity labirynt przemierza się łodzią, płynąc podziemną rzeką. Na zwiedzających czekają nie tylko niezapomniane widoki - wodospady, przepastne pieczary, ale również ciekawe legendy opowiadane przez lokalnych przewodników, a wszystko to wspierane przez efekty specjalne - światło i dźwięk. W Snowdonii znajduje się również przepiękna linia brzegowa z piaszczystymi plażami i czarującymi zatoczkami. Główna szosa prowadząca wzdłuż wybrzeża, przypomina czasem lokalną drogę. Jest wąska - tylko jeden pas ruchu w jedną stronę, bez pobocza, ale zarazem bardzo malownicza. To przybliża się do morza, to oddala od niego. Po jednej stronie szosy znajdują się zielone wzgórza, rzadkie zabudowania, stada owiec na łąkach, tafle jeziora (jest ich ponad 100 w tym regionie). Po drugiej stronie ulicy można podziwiać klify, plaże, wyspy, romantyczne zatoki i porty. Przed większymi miejscowościami pojawiają się też - miedzy szosą a samym morzem - pola golfowe. Z daleka dostrzec można na nich malutkie postacie graczy. Informacji na temat noclegów warto poszukać na stronie Brytyjskiej Centrali Turystyki. W tym regionie można przenocować w przytulnej gospodzie, gościnnym, zadbanym schronisku lub we własnym namiocie. Bez względu na budżet wybór między prymitywną szopą i eleganckim hotelem, maleńkim domkiem czy wielkim zamkiem jest również częścią przyjemności w podróży po bajkowej Snowdonii."
http://turystyka.wp.pl/tajemnicze-bunkry-w-wielkiej-brytanii-6099275832493185a,"Tajemnicze bunkry w Wielkiej Brytanii Gabinet Churchilla zatwierdził budowę setek tajnych, podziemnych bunkrów, z których miano atakować nazistów w razie zagrożenia. Obiekty ukryte są na terytorium całej Wielkiej Brytanii, w większości w pobliżu południowego wybrzeża. Wielu z nich wciąż nie odnaleziono, choć wiadomo, że istnieją. W 1940 r.  Wielka Brytania  stanęła w obliczu wojny. Zanim naziści dokonali najazdu, tamtejszy rząd zatwierdził utworzenie 600 bunkrów o nazwie ""stay-behinds"". Przeszkoleni ochotnicy mieli z nich dokonywać ataków na niemieckich żołnierzy. Do budowy zaangażowano armię brytyjską, cywilów, pracowników, a także inżynierów królewskich oraz kanadyjskich. Tempo prac było ogromne i szacuje się, że w rzeczywistości bunkrów mogło powstać nawet tysiąc, jednak lokalizacja wielu z nich do dziś pozostaje nieznana. Przede wszystkim dlatego, że wciąż nie odnaleziono map, na których pokazane by było, w których miejscach znajdują się podziemne kryjówki. Po wojnie szybko o nich zapomniano. Zdecydowana większość z nich popadła w ruinę. W ostatnich latach coraz więcej historyków i amatorów łączy siły, by szukać jakichkolwiek dokumentów wskazujących na obecność podziemnych pomieszczeń. Wiadomo, że znajdują się najczęściej kilkanaście kilometrów od wybrzeża w południowej  Walii  i w południowo-wschodniej Anglii. 
Co ciekawe, wiele bunkrów w  Szkocji  powstało w miejscu dawnych średniowiecznych kryjówek. 
Wolontariuszami byli mężczyźni – od inżynierów po rolników. Zostali zobowiązani do podpisania dokumentów o służbie wojskowej. Niektórzy z nich pierwszy raz w życiu dostali broń – zanim zaczęli jej używać, zostali przeszkoleni przez armię. Jak wyglądały bunkry? Były niewielkie, zawilgocone i nieogrzewane, z jednym łóżkiem piętrowy, prostą kuchenką, podstawowym prowiantem i zwykłymi przyborami toaletowymi. Trzeba było codziennie tam przychodzić, wieczorem można było opuścić bunkier. Jeśli nastąpiłby atak na Wielką Brytanię, należało się w nich schować i, według wskazówek, czekać do momentu, w którym kraj odzyska wolność.  Ostatecznie bunkry nie zostały wykorzystane, a kiedy nazistowskie Niemcy zaatakowały w 1941 r. Rosję, Brytyjczycy zrozumieli, że nie są głównym celem wroga. Historycy uważają, że konfrontacja niedoświadczonych wolontariuszy najprawdopodobniej skończyłaby się dla nich tragicznie, więc mogą mówić o wielkim szczęściu, że przeżyli wojnę."
http://turystyka.wp.pl/najtarsze-drzewa-w-polsce-6096771673784961a,"Najstarsze drzewa w Polsce Drzewa od dawna zajmowały szczególne miejsce w świadomości ludzi. Nasi praojcowie czcili je jako święte, a już w 1347 roku król Kazimierz Wielki w statucie wiślickim zakazał wycinania wiekowych dębów. Był to pierwszy akt prawny, związany z ochroną przyrody w Polsce. Od tamtej pory prawa zmieniały się wielokrotnie, jednak drzewa wciąż pozostały pomnikami naszej historii i tożsamości narodowej. Najstarsze z nich to istne skarby polskiej przyrody. Zobaczcie zatem najciekawsze pomnikowe drzewa w Polsce. Najsłynniejszymi wiekowymi drzewami w Polsce są dęby. Dąb szypułkowy Chrobry, rosnący niedaleko Piotrowic w Borach Dolnośląskich, jest wśród nich najstarszy. Jego wiek szacowany jest przez naukowców na 760 lat. Ma mocno rozwiniętą koronę i grube konary, a jego pień ma 10 m obwodu. Dąb ten został w 1966 roku uznany za pomnik przyrody, ale chroniony był już przed wojną – nazywany był wówczas Wielkim Dębem. Mimo że w 2014 roku został podpalony przez wandali, Chrobry poradził sobie i znów wypuścił liście. Jeszcze do 2016 roku miano najstarszego z dębów piastował dąb Bolesław rosnący we wsi Bagicz niedaleko Ustronia Morskiego. Jego wiek określano na 800 lat, jednak w 2016 roku powaliła go wichura. Mimo to, nadal można wybrać się na wycieczkę szlakiem wiekowych dębów do Lasu Kołobrzeskiego, gdzie podziwiać można jego nieco młodszego kompana, mającego 640 lat Warcisława. Nasz najbardziej znany dąb – Bartek – liczy sobie ponad 650 lat. Rośnie niedaleko Zagnańska w województwie świętokrzyskim. Drzewo ma prawie 30 m wysokości i 10 m obwodu, a jego konary są podtrzymywane specjalnymi podporami. Według legend Kazimierz Wielki sprawował przed nim sądy, a Jan III Sobieski i Marysieńka ukryli w nim skarby. Faktem natomiast jest, że olbrzymia korona drzewa jest domem dla wielu gatunków ptaków i nietoperzy. Słynne wiekowe dęby rosną też w wielkopolskim Rogalinie w tamtejszym parku pałacowym. Majestatyczne Lech, Czech i Rus mają obwody pni przekraczające 6 m i wiek około 700 lat. Drzewa te nadają nie tylko wyjątkowego charakteru krajobrazowi okolicy, ale ich konary są siedliskiem wielu rzadkich i chronionych gatunków owadów. Na szlak zabytkowych dębów warto też wybrać się podczas wizyty w Puszczy Białowieskiej. Mimo że w całej puszczy jest mnóstwo drzew o statusie pomników przyrody, wśród nich najpotężniejszy 41-metrowy Dąb Maciek, to najlepiej odwiedzić ścieżkę edukacyjną biegnącą wzdłuż Dębów Królewskich, między Białowieżą a Teremiskami. W głębi lasu możemy tu zobaczyć ponad 20 ogromnych, kilkusetletnich drzew, nazwanych imionami polskich króli. Drzewa-pomniki przyrody to jednak nie tylko dęby. Najstarszym drzewem w Polsce jest cis pospolity, rosnący w Henrykowie Lubańskim na Dolnym Śląsku. Cis Henrykowski ma aż 1280 lat. Jest wysoki na 10 m, a ponad 4 m liczy sobie w obwodzie. W ostatnich latach prowadzone są prace mające na celu poprawę kondycji tego okazu m.in. zainstalowano siatki ochronne, a do ziemi wokół dostarczane są specjalne odżywki dla drzewa. Najstarsza sosna pospolita na ziemiach polskich rośnie z kolei niedaleko Mińska Mazowieckiego, nad rzeką Srebrną. Jej wiek oszacowano na 370 lat i liczy sobie 22 m wysokości. Aby zaś zobaczyć najdłużej rosnący modrzew polski, trzeba wybrać się w Góry Świętokrzyskie, do rezerwatu ""Chełmowa Góra"" niedaleko Nowej Słupi. Prawie 30-metrowe drzewo na 330 lat. W znajdującej się w Borach Goleniowskich miejscowości Kliniska Wielkie możemy zaś zobaczyć lipę drobnolistną, której wiek określono na 465 lat. Nazwano ją Lipą Anną, gdyż według legendy w jej cieniu odpoczywała Anna Jagiellonka. Pomnikowe drzewa możemy zobaczyć jednak nie tylko w parkach i alejach. Większość z nich występuje w leśnych ostępach, a wiedzę na ich temat mają często jedynie nieliczni. Nie wszystkie wiekowe drzewa posiadają też zieloną tabliczką z orzełkiem, oznaczającą status pomnika przyrody. Wiele zaś z nich, mimo że wiekiem i rozmiarami kwalifikuje się do szczególnej ochrony, jest zagrożone wycinką. Na samym tylko, stosunkowo niedużym, fragmencie lasów Pogórza Przemyskiego w okolicach Arłamowa w ostatnim czasie zinwentaryzowano ponad 6 tysięcy drzew, które powinny być uznane za pomniki naszej ojczystej przyrody. Miejmy nadzieję, że jak najszybciej się tego doczekają!"
http://turystyka.wp.pl/tajemnice-zamku-ksiaz-co-kryje-sie-za-jego-murami-6095700056466049a,"Tajemnice Zamku Książ. Co kryje się za jego murami? Jak wyglądało kiedyś codzienne życie na Zamku Książ? Marcin Sawicki postanowił się tego dowiedzieć. Na zamku spotkał się z Jean Wessel - wnuczką kucharza, pracującego tam 100 lat temu.  Wessel przekazała swój prywatny zbiór fotografii ilustrujący życie mieszkańców zamku. Po wystawie oprowadził ekipę programu Mateusz Mykytyszyn, prezes Fundacji księżnej Daisy von Pless."
http://turystyka.wp.pl/tatry-bledy-popelniane-przez-turystyow-w-gorach-6044269086433921a,"Tatry - błędy popełniane przez turystyów w górach Wakacje, choć ekscytujące, mogą okazać się niebezpieczną przygodą. Szczególnie groźne latem bywają góry. Turyści często przeceniają swoje możliwości, które połączone z niewiedzą i bezmyślnością prowadzą do wypadków. Górscy ratownicy przerażeni są brakiem edukacji i tym, że ludzie głusi są na przekazywane przez nich informacje. Żalą się, że uroki gór przyciągają tych, którzy nie mają pojęcia o zagrożeniach. W przedwakacyjnym poradniku postanowiliśmy zebrać kilka największych grzechów wczasowiczów odwiedzających polskie góry. Sprawdźcie, czy i wam się przydarzyły. Wakacje, choć ekscytujące, mogą okazać się niebezpieczną przygodą. Szczególnie groźne latem bywają góry. Turyści często przeceniają swoje możliwości, które połączone z niewiedzą i bezmyślnością prowadzą do wypadków. Górscy ratownicy przerażeni są niewiedzą i tym, że ludzie są głusi na przekazywane przez nich informacje. Żalą się, że uroki gór przyciągają tych, którzy nie mają pojęcia o zagrożeniach. W przedwakacyjnym poradniku zebraliśmy kilka największych grzechów wczasowiczów odwiedzających polskie góry. Czy i wam się przydarzyły?  Każdego dnia w sezonie letnim na wszystkie szlaki Tatrzańskiego Parku Narodowego wyrusza blisko 20 tys. turystów. Od lat niezmiennie najpopularniejszym jest trasa prowadząca od Palenicy Białczańskiej do Morskiego Oka. To tutaj padł dzienny rekord liczby wejść na szlak. 28 lipca 2015 r. pokonało go aż 9222 turystów. Trasa nie jest najtrudniejsza, ale umówmy się, nie jest to plaża, na którą wyjść można w japonkach. Niestety, w takim właśnie obuwiu występuje tu część turystów. Klapki i sandałki na cieniutkiej podeszwie to norma. Spotkać można też panie w szpilkach. Podobnych wędrowców widuje się w okolicach Giewontu, Czerwonych Wierchów. Niestety, stwarzają zagrożenie dla siebie i innych. Idąc w góry, nawet jeśli jest to Morskie Oko, musimy mieć na uwadze swój własny komfort chodzenia i bezpieczeństwo. Buty do górskich wędrówek powinny mieć przede wszystkim grubą podeszwę, dzięki której stopy nie będą odczuwały nawet najmniejszego kamyka. Powinny też sięgać za kostkę. Góry nie dla wszystkich
Wybierając się w góry należy zawsze włączać zdrowy rozsądek. Brak podstawowej wiedzy o nich może prowadzić do prawdziwych dramatów. Jeśli ktoś zdaje sobie sprawę, że ma problemy z wielkimi otwartymi przestrzeniami i widokiem opadającego stromego zbocza, powinien powstrzymać się przed górskimi wycieczkami. Turyści z lękiem przestrzeni i wysokości są zmorą górskich ratowników. Szczególnie w sezonie zaobserwować można, jak roztrzęsione panie czy panowie próbują pokonywać trudniejsze odcinki na szlaku. Problematyczne jest schodzenie, które wiąże się zawsze z patrzeniem w dół. Na liście nie do przejścia, dla osób z lękiem wysokości, specjaliści umieścili np. zejście z Zawratu w stronę Hali Gąsienicowej. Bardzo trudnymi odcinkami są przełęcz Furkotna, Świnica (od Świnickiej Przełęczy i od Zawratu - wejście i zejście), wejście na Zawrat od Hali Gąsienicowej. Do trudnych zalicza się zejście ze Szpiglasowej Przełęczy w stronę Pięciu Stawów i łańcuch przy Wodospadzie Skok w Dolinie Młynicy, ale też Koprowy 
Wierch (tuż pod szczytem), zejście z Rysów na słowacką stronę (tuż pod szczytem) czy z Koziego Wierchu czarnym szlakiem do Pięciu Stawów. Szlaków takich jest więcej, dlatego zawsze przed próbą ich pokonania należy konsultować się ze specjalistami na miejscu. Uwaga pogoda!
Pogoda w górach jest kapryśna i zmienna. Szczególnie niebezpieczna potrafi być ta wysoko w górach. Kiedy na dole jest przyjemnie i ciepło, w wyższych partiach mogą zalegać nawet dwa metry śniegu. W kilka minut słońce może zastąpić burza. Szczególnie zaskoczeni bywają turyści pojawiający się na Kasprowym Wierchu, który dzięki kolejce jest miejscem łatwo dostępnym. Pojawiają się tam panowie w lekkich koszulkach i podobnie ubrane panie w szpilach. Kiedy zauważają, że nagle znaleźli się w wysokich górach, a pogoda jest odmienna od tej w dolinach, tłumaczą się, że nie zdawali sobie z tego sprawy. Niezwracanie uwagi na warunki pogodowe to jeden z głównych grzechów turystów, choć w sklepach z odzieżą sportową można znaleźć strój, który zapewni wygodną i bezpieczną wyprawę w góry, np. Tatry. Masz kondycję?
Wyprawa na górski szlak to nie to samo co kilkukilometrowy spacer po piaszczystej plaży. Niestety, wielu osobom chodzenie wydaje się czynnością tak naturalną, że nie widzą potrzeby specjalnych przygotowań przed wycieczką w góry. Prawda jest jednak taka, że ci, którzy nie chcą by już przy pierwszym podejściu, pod nawet niezbyt wielką górkę, złapała ich zadyszka, powinni dobrze się przygotować. Kwestią indywidualną, uzależnioną od kondycji, jest prędkość marszu i możliwość wdrapywania się na góry. Giewont jest jednym z najbardziej obleganych tatrzańskich szczytów. Trasa wiedzie po wyślizganych skałach i trzeba mocno trzymać się łańcuchów i skał. Nie każdy ma na to siłę. Stopień trudności czy konieczność korzystania z łańcuchów powinny być naturalnymi ogranicznikami dla osób, które zdecydują się na górską wyprawę. Dzieci na szlaku
Warto odwiedzać góry z dziećmi, ale nie wszystkie trasy odpowiednie są na wycieczki z maluchami. Ojciec w sandałach, brodzący po kolana w śniegu, z 5-miesięcznym synem na rękach - to historia prawdziwa. Podróż z maluchem trzeba planować rozważnie. Niestety, zabieranie na trudne szlaki małych dzieci – nawet w wózkach - to nagminna przypadłość rodziców czy dziadków. Ciągną kilkulatków w górę, nawet gdy te płaczą, marudzą, proszą o powrót. Opiekunowie najczęściej bywają nieprzejednani, zapominając, że dla małego dziecka taka wędrówka to ogromny wysiłek.
ml"
http://turystyka.wp.pl/cieszyn-miasto-dwoch-narodow-6044416616203393a,"Cieszyn - miasto dwóch narodów Cieszyn to jedno z najstarszych miast w Polsce. 95 lat temu w wyniku sporu o przynależność terytorialną Śląska Cieszyńskiego miasto zostało podzielone na dwie części. Jak Polakom i Czechom żyje się dziś w jednym mieście? Cieszyn to jedno z najstarszych miast w Polsce. Legenda głosi, że zostało założone w 810 r. przez książęcych synów Bolka, Leszka i Cieszka, którzy w ten sposób uczcili spotkanie po latach rozłąki. Źródła historyczne oznaczają jednak powstanie Cieszyna na X w. W 1920 r., w wyniku wojny polsko-czechosłowackiej, miasto zostało podzielone na dwie części z granicą na rzece Olza. Na szczęście zachowany został średniowieczny układ urbanistyczny miasta z wieloma zabytkami architektury. Wartości kulturowe Cieszyna sytuują go wśród najbardziej atrakcyjnych pod tym względem obszarów w Polsce. Znajdziemy tam liczne zabytki, począwszy od romańskich na secesyjnych kończąc. Najciekawszymi są Wzgórze Zamkowe z romańską rotundą z XI w., najcenniejszym zabytkiem Śląska, której wizerunek znajduje się na banknocie 20 zł, Wieża Piastowska z XIV w., Wieża Ostatecznej Obrony z XIII w. oraz Pałacyk Myśliwski Habsburgów. udm/if  Na jakiej trasie jeździsz najczęściej? Kliknij i oblicz, ile możesz oszczędzić!"
http://turystyka.wp.pl/podkarpacie-jakiego-nie-znamy-6044252008256129a,"Podkarpacie jakiego nie znamy Podkarpacie wabi swoim urokiem tych i jest chętnie odwiedzane przez wszystkich tych, którzy kochają naturę i krajobrazy wciąż niezmienione przez człowieka. Ten jeden z najpiękniejszych rejonów w Polsce utożsamiamy głównie z Bieszczadami, jednak często zapominamy, że Podkarpacie to także inne ciekawe miejsca i cała masa atrakcji. Podkarpacie wabi swoim urokiem i jest chętnie odwiedzane przez wszystkich tych, którzy kochają naturę i krajobrazy wciąż niezmienione przez człowieka. Ten jeden z najpiękniejszych rejonów w Polsce utożsamiamy głównie z Bieszczadami, jednak często zapominamy, że Podkarpacie to także inne ciekawe miejsca i cała masa atrakcji. Sercem regionu jest Krosno, miasto położone w paśmie Beskidu Niskiego. Czasami jest nazywane  parva Cracovia , czyli „małym Krakowem” z powodu pochodzącego z połowy XIV w. rynku, który przypomina ten krakowski. Pierwotnie był otoczony drewnianymi budynkami, które z czasem zaczęto zastępować murowanymi kamienicami. Dziś możemy je podziwiać spacerując po malowniczej starówce. Krosno jest znane przede wszystkim z wyrobu szkła. Historia jego produkcji sięga aż 1923 r., kiedy to swoją działalność rozpoczęły pierwsze krośnieńskie huty. To właśnie produkowane tam wyroby szklane stały się symbolem miasta nie tylko w Polsce, lecz także na świecie. Będąc w Krośnie warto wybrać się do otwartego w 2012 r. Centrum Dziedzictwa Szkła - multimedialnego, nowoczesnego obiektu, w którym można wziąć udział w interaktywnym pokazie produkcji i zdobienia szkła. Innym miastem, którego nie można pominąć na Podkarpaciu to Sanok. Jego główna atrakcja, Muzeum Budownictwa Ludowego, to największe tego typu muzeum w kraju. Uważane jest także za jedno z najciekawszych w Europie. Zajmuje aż 40 ha, a na tym rozległym terenie prezentowana jest kultura ludowa, budownictwo mieszkalne, gospodarcze, przemysłowe i sakralne Bojków, Łemków, Pogórzan i Dolinian. Skansen warto odwiedzić kilka razy, gdyż jego wygląd zmienia się wraz z porami roku. Wiosną przed domami kwitną ogródki, latem mieszkańcy wybierają się na żniwa, a jesienią zbierają plony. W skansenie można poczuć prawdziwy klimat pradawnych mieszkańców Podkarpacia. Ten wspaniały region to także uzdrowiska. Najpopularniejsze to Rymanów Zdrój i Iwonicz Zdrój. To pierwsze, znane od 1876 r., jest malowniczo usytuowane w dolinie rzeki Tabor w terenie górskim, wśród lasów mieszanych. Jest idealnym miejscem dla osób szukających ciszy i spokoju. Natomiast Iwonicz Zdrój to jedno z najstarszych uzdrowisk w Polsce, o ponad 430-letniej tradycji. Oprócz uznanej renomy, słynie z unikalnego, leczniczego mikroklimatu oraz ekologicznie czystego środowiska naturalnego. Więcej informacji na temat unikalnych atrakcji Podkarpacia w materiale wideo. wg"
http://turystyka.wp.pl/powstaje-park-rozrywki-inspirowany-filmem-avatar-otwarcie-w-tym-roku-6089320438178945a,"Powstaje park rozrywki inspirowany filmem ""Avatar"". Otwarcie w tym roku Nie latem, jak planowano, a już na wiosnę br. zostanie otwarty park rozrywki rodem z filmu „Avatar”. Obiekt na terenie Disney''s Animal Kingdom w Orlando na Florydzie jest już praktycznie gotowy.  Wizyta w “Pandora – The World of Avatar” będzie idealną okazją do przypomnienia sobie, hitowej produkcji z 2009 roku. Na pewno zaostrzy też apetyt fanów filmu, którzy czekają na jego kolejne części, do których zdjęcia mają ruszyć w tym roku. - Nowy obiekt zabierze gości do niesamowitego świata Pandory już 27 maja 2017 roku – mówi Thomas Smith z Disney Parks. Goście nowego  parku rozrywki  będą mogli m.in.: przepłynąć się fikcyjną rzeką Na''vi, przespacerować doliną Mo’ara, odwiedzić górę Banshee, spotkać mieszkańców wyspy Pandora czy dotknąć świecących roślin. Na miejscu znajdą się także restauracja, bar oraz sklep z pamiątkami.   To nie jedyny news ujawniony w tym tygodniu przez Disney Parks. Smith zdradził także, że Star Wars Lands, czyli parki rozrywki związane z  ""Gwiezdnymi Wojnami"", mają zostać otwarte w 2019 roku na Florydzie i w Kalifornii."
http://turystyka.wp.pl/mialy-byc-wielkie-atrakcje-a-jest-wielkie-nic-sprawdzamy-co-z-parkami-rozrywki-na-mazowszu-6094259547001473a,"Zapowiadano wielkie atrakcje, a jest wielkie nic - sprawdzamy, co z parkami rozrywki na Mazowszu Miały być wielkie i nowoczesne, a nie ma ich wcale. Parki rozrywki za kilkaset mln zł, których budowę szumnie zapowiadano już kilka lat temu, wciąż nie powstały. Gigantyczne obiekty miałoby dzielić zaledwie 25 km, a ich powstanie zmieniłoby Mazowsze w centrum rozrywkowe z prawdziwego zdarzenia. Sprawdzamy, co zostało z marzeń o obiektach pod Mszczonowem i w Grodzisku Mazowieckim. Rozmowy na temat inwestycji w miejscowości Wręcza pod Mszczonowem trwają od 13 lat. „Park of Poland” – bo pod taką nazwą od początku reklamowany był obiekt, miał powstać na gruncie o powierzchni ok. 200 ha i być jednym z największych kompleksów wodnych w Europie Środkowo-Wschodniej. Rozpoczęcie budowy ogromnego  parku rozrywki  zapowiadano na 2013 roku, a potem sukcesywnie przesuwano je na kolejne lata. Zapytaliśmy inwestora, firmę Global City Holdings, czy jest szansa, że obiekt w ogóle powstanie?   - Na początku grudnia 2016 roku złożyliśmy wniosek o pozwolenie na budowę pod tymczasową nazwą parku wodnego ""Water World of Poland"" w Starostwie Powiatowym w Żyrardowie – powiedział Wirtualnej Polsce Peter Dudolenski, dyrektor generalny GCH. - Firma pracuje obecnie nad dalszymi etapami związanym z uzyskaniem pozwolenia na budowę i rozpoczęciem prac budowlanych. Trwają również prace nad docelową nazwą i logiem dla parku wodnego pod Mszczonowem. Rozpoczęcie prac przewidywane jest na wiosnę 2017 roku. To świetna wiadomość, ale czy plan jest realny? Choć GCH już jest gotowa na rozpoczęcie budowy w kwietniu br., to w Starostwie Powiatowym w Żyrardowie studzą zapał. Wniosek o pozwolenie na budowę faktycznie wpłynął tam 8 grudnia 2016 r., ale… - W dniu 14 grudnia 2016 r. starosta żyrardowski zawiesił z urzędu postępowanie w sprawie wydania pozwolenia na realizację ww. przedsięwzięcia – informuje Leszek Kamiński, członek zarządu Powiatu Żyrardowskiego. – Po ustąpieniu przyczyn zawieszenia postępowanie zostanie ponownie podjęte. Inwestor uspokaja, że wszystko jest pod kontrolą. - Zważając na skalę projektu, w obecnej chwili dokumentacja jest weryfikowana przez służby Państwowej Straży Pożarnej. Z chwilą otrzymania opinii Starostwo Powiatowe wznowi postępowanie związane z wydaniem decyzji - mówi Dudolenski, a w kuluarach urzędu dowiadujemy się, że „wszystko jest na dobrej drodze”.  Po wznowieniu postępowania sprawa zostanie rozstrzygnięta zgodnie z ustawowymi terminami, czyli nie później niż w ciągu dwóch miesięcy od daty otrzymania odwołania. A wtedy hulaj dusza! W parku mają powstać trzy strefy, w których znajdą się: park tematyczny, wodny i strefa spa. Jako pierwsza ruszy budowa aquaparku, którego centrum będzie ogromny basen w stylu tropikalnej wyspy z odsuwanym dachem, otoczony miasteczkiem ze zjeżdżalniami. Byłaby to wielka konkurencja dla niemieckiego  Tropical Islands, który jest bardzo popularny wśród polskich turystów. Inwestycja ma kosztować ok. 150 - 180 mln euro i będzie finansowana kapitałem własnym oraz kredytowana przez banki. -  Obecnie jesteśmy w trakcie finalizowania umowy kredytowej – dodaje Peter Dudolenski. - ""Park of Poland"" jest priorytetowym projektem rozwojowym dla spółki Global City Holdings. Naszym celem jest zapewnienie rozrywki milionom gości z Polski oraz innych krajów Europy Środkowo - Wschodniej i Europy Zachodniej. W parku zaoferujemy atrakcje znane z innych parków na świecie, od tych dostarczających najbardziej ekstremalnych wrażeń do klasycznych atrakcji.  O drugim, ogromnym parku rozrywki mówi się od 2010 roku. Nadzieje były spore, a projekt wydawał się bardzo realny. Zajmujące ponad 200 ha tereny w Grodzisku Mazowieckim zostały odrolnione, uchwalono miejscowy plan zagospodarowania przestrzennego i uzyskano pozwolenie na budowę. „Adventure World Warsaw” zapowiadano, jako park składający się z pięciu wysp tematycznych, na których planowano rozmieścić m.in.: kolejki górskie, zjeżdżalnie wodne, baseny, interaktywne fontanny i hotel. Budowa miała zakończyć się w 2015 r. i choć na placu budowy wbito nawet tablice informacyjne, poświęcono go, a nawet hucznie świętowano rozpoczęcie inwestycji, to parku jak nie było tak nie ma, bo inwestor zbankrutował.  W ubiegłym roku Peter Jan Mulder, pomysłodawca projektu znowu rozpalił nadzieję i poinformował media, że prowadzone są działania restrukturyzacyjne, które mają na celu realizację projektu i wznowienie prac w niedalekiej przyszłości. „Aby pozyskać długoterminowe finansowanie budowy parku i kompleksu hotelowego ""Adventure World Warsaw"", zarząd AWW został zobowiązany do podzielenia projektu na kilka części składowych, co umożliwi przeprowadzenie procesu budowy w etapach. Podzielenia projektu budowy na części przypadło firmie projektowej WATG. Przed przystąpieniem do działań, firma ta przeprowadziła audyt projektu budowlanego parku oraz kompleksu hotelowego. Audyt ten wykazał, że projekt wymaga naniesienia poprawek” – czytamy w komunikacie parku.  Teraz inwestor milczy, a na stronie internetowej parku wciąż widnieje data otwarcia z przeszłości – 2015 rok. Tymczasem w grodziskim magistracie wciąż mają nadzieję, że sen o parku się ziści, ale liczą się z tym, że inwestorem zostanie inna firma niż ta, która wymyśliła projekt. - Informacje, które docierają do nas, wskazują na to, że sprawa budowy parku rozrywki jest ciągle otwarta. Lokalizacja jest niezwykle atrakcyjna, wydane pozwolenia na budowę parku są dalej ważne i potencjalny inwestor miałby tu dość łatwe zadanie. Inwestycje o takim znaczeniu są jednak rzadkie, więc cierpliwie czekamy na rozwój wydarzeń i mamy nadzieję, że w niedługim czasie park powstanie. Bardzo na to liczymy – mówi Wirtualnej Polsce Jan Pazio, naczelnik wydziału Centrum Obsługi Przedsiębiorcy w Urzędzie Miejskim w Grodzisku Mazowieckim.Zobacz też:  Centralna Polska to nie tylko Warszawa i Łódź."
http://turystyka.wp.pl/podroz-z-dzieckiem-po-swiecie-to-proste-6091426768774273a,"Podróż z dzieckiem po świecie - to proste! Podróż z dzieckiem jest trudna, męcząca, niemożliwa? Nic bardziej mylnego. O tym, jak zorganizować wyprawę z małym pasażerem opowiadają Magda i Sergiusz Pinkwart, autorzy bloga dzieckowdrodze.com i rodzice trzyletniego Wilhelma, który podróże rozpoczął mając 30 dni. Zdaniem wielu rodziców organizacja wyjazdu z dzieckiem jest nie lada wyzwaniem. Nasi rozmówcy udowadniają, że nie. W pierwszą podróż zabrali synka, gdy ten miał 30 dni. Dziś ma 3 lata, a na swoim koncie niesamowite doświadczenia, m.in.: chrzest w Jerozolimie. Gdyby zliczyć kilometry, które przebył z rodzicami, to okazałoby się, że mały podróżnik już dwa razy okrążył Ziemię. W studiu #dzieńdobryWP podróżnicza rodzina opowiedziała m.in.: o tym, jak dbać o rozwój dziecka w podróży, zachować regularność por snu i gdzie jest najlepsza infrastruktura dostosowana do potrzeb maluchów."
http://turystyka.wp.pl/sprytni-rodzice-wiedza-jak-radzic-sobie-z-dzieckiem-w-podrozy-6088557481144961a,"Sprytni rodzice wiedzą, jak radzić sobie z dzieckiem w podróży  Trwają ferie. To zawsze trudny czas dla rodziców. Duże przedsięwzięcie logistyczne. Jak ułatwić podróż z dzieckiem? O tym opowiada autorka bloga „Perfekcyjna Mama” – Klaudia Jackowska. Organizacja wyjazdu z dzieckiem jest nie lada wyzwaniem. Każdy rodzic ma zestaw idealnych produktów, które wykorzystuje w podróży. Nasza rozmówczyni pokazała najbardziej przydatne gadżety. Blogerka zaprezentowała m.in. samochodowy stolik, termos utrzymujący temperaturę 2-3 godziny. W studiu #dzieńdobryWP mogliśmy obejrzeć także… turystyczny nocnik. Idealny w czasie samochodowych wycieczek."
http://turystyka.wp.pl/abu-zabi-powstaje-emiracki-luwr-6059585645565057a,"Abu Zabi - powstaje emiracki Luwr W Zjednoczonych Emiratach Arabskich powstaje muzeum Luwr. Kolekcja ma zostać udostępniona zwiedzającym na początku roku 2017. Co będzie można zobaczyć? Obiekt znajdujący się na muzealnej wyspie w  Abu Zabi  został zaprojektowany przez światowej sławy architekta Jeana Nouvela. Budynek ma ogromną kopułę, przez którą do wnętrza wpada rozproszone światło. Robi to ogromne wrażenie. Pod 200-metrowy parasol będzie można wpływać łódkami. Muzeum będzie działało we współpracy z francuskim  Luwrem  i ma prezentować część jego zbiorów, ale nie tylko. Amerykańska neokonceptualistka Jenny Holzer i włoski rzeźbiarz Giuseppe Penone będą pierwszymi artystami, których prace pojawią się tylko w emirackim Luwrze. Wizualizacja wnętrza nowego Luwru.  Fot. Gabriel Jorby, Flickr (CC BY 2.0)  Giuseppe Penone jest czołowym przedstawicielem ruchu Arte Povera. Od lat 60. artyści skupieni na sztuce ubogiej używają do swoich przedstawień nieprzetworzonych materiałów i niedrogich przedmiotów. Nie inaczej będzie w tym przypadku. Składająca się z czterech części instalacja zatytułowana ""Kiełkowanie"" odnosi się do relacji między sztuką, naturalnym środowiskiem a człowiekiem. 69-letni artysta podkreśla, że jego praca będzie odzwierciedlała niezwykły nastrój, jaki w emirackim Luwrze udało się wykreować dzięki architekturze. Amerykańska instalacja Jenny Holzer zostanie wygrawerowana na jednej z wewnętrznych ścian muzeum. Artystka nawiązuje do trzech archetypicznych tekstów - mezopotamskiego mitu sumeryjskiego, tekstów francuskiego filozofa epoki renesansu jakim był Michel de Montaigne i historii Arabów spisanej w XIV wieku przez prekursora socjologii Ibna Chalduna.
ir
Źródło: IAR"
http://turystyka.wp.pl/ferrari-land-tu-stanie-najwyzsza-i-najszybsza-kolejka-gorska-w-europie-6087158754563201a,"Ferrari Land - park z najwyższym i najszybszym rollercoasterem w Europie Miłośnicy adrenaliny mogą zacierać ręce. Do sprzedaży trafiły bilety do pierwszego w Europie Ferrari Land. Jedną z atrakcji ma być najwyższy i najszybszy rollercoaster na kontynencie. Ferrari Land to pierwszy tego typu obiekt w Europie i drugi na świecie - po Ferrari World w  Abu Zabi. Nowy raj dla miłośników adrenaliny znajdzie się w Salou, ok. 90 km od  Barcelony, na terenie Port Aventura - największego w Hiszpanii parku rozrywki, który co roku odwiedza 4 mln gości. Oficjalne otwarcie zaplanowano na 7 kwietnia br.  Na ponad 70 tys. m kw. znajdzie się masa atrakcji dla całej rodziny. Największą ma być 112-metrowy rollarcoaster, który stanie się najwyższą i najszybszą kolejką górską w Europie. W trakcie 5 sekund osiągać będzie przyspieszenie 180 km/h. - To więcej niż samochody Formuły 1 - mówi Marc Gené, tester samochodów Ferrari pracujący w parku.   W Ferrari Land będzie można także spróbować swoich sił na symulatorze, przejechać torem F1, poczuć adrenalinę panującą w kabinie mechaników F1 czy wjechać na szczyt, a następnie spaść i znowu wrócić na górę 55-metrowej wieży swobodnego spadania. Na miejscu ma także znaleźć się Mała Italia, w której odwiedzić będzie można repliki Koloseum czy La Scali.  Bilety do nowego parku rozrywki właśnie trafiły do sprzedaży i kosztują 60 euro za dzień."
http://turystyka.wp.pl/kanada-potega-natury-6044413734040705a,"Kanada - potęga natury Magia kanadyjskiej przyrody nie bez powodu zachwyca turystów z całego świata... Park Gros MorneGros Morne jest jednym z najpiękniejszych parków narodowych Kanady. Został założony w 1970 roku przez księcia Edwarda i dziś jest rajem dla geologów. Piękne fiordy i pionowe skały odkrywają nie tylko walory turystyczne, ale również naukowe. Wśród badaczy upowszechniło się powiedzenie, że w Gros Morne ziemia pokazuje swój szkielet. Widoczne gołym okiem ślady po zlodowaceniach pozwalają poznać przeszłość tego niezwykłego miejsca. Skały w parku narodowym najlepiej jest oglądać podczas wyprawy łódką – prezentują się wówczas najpiękniej. Z miejscowości Western Brook wypływają statki, które kierują się ku wyrastającym z morza skałom. Powierzchnia parku zajmuje około 1800 km2 Nowej Fundlandii. Na jego terenie leży część łańcucha górskiego – Long Range z najwyższym szczytem Gros Morne położonym w chmurach - 807 metrów n.p.m. Long Range jest ceniona przez geologów z powodu swojego wieku. Pasmo powstało ponad 200 milionów lat temu i jest jednym z najstarszych na świecie. Wielokrotnie już udało się tu odnaleźć 
ślady wymarłych organizmów. Wielkie Jezioro NiedźwiedzieWielkie Jezioro Niedźwiedzie położone jest przy kole podbiegunowym, w całości na powierzchni Kanady. Wypływa z niego Wielka Rzeka Niedźwiedzia, która odprowadza wody do Mackenzie. To właśnie tu leży Deline – jedyna osada, którą zamieszkują ludzie – Indianie Sahtu. Mówi się, że są oni potomkami rybaków i myśliwych. Jezioro ma dla nich ogromne znaczenie, gdyż mity o początkach ich dziejów są związane z tym zbiornikiem wodnym. Uważają się za jego strażników, a pobliskie tereny za swoje, co potwierdza również umowa zawarta z rządem Kanady. Chroniąc je przed zniszczeniem chcą pokazać, że są częścią natury. Brzegi jeziora wypełnia las, w którym żyje wiele gatunków zwierząt m.in. lisy, wilki i łosie. Przyjeżdżają tu nie tylko miłośnicy przyrody, ale także wędkowania. Do ich dyspozycji jest wiele nowoczesnych hoteli oraz pomoc przewodników, którzy wskazują miejsca do połowu. W pobliżu znajdują się również dwa parki narodowe. W jednym z nich atrakcją dla turystów jest możliwość obserwacji niedźwiedzi grizzly. Góry SkalisteGóry Skaliste położone są wzdłuż wybrzeża zachodniego na powierzchni aż 4000 kilometrów. Powstały w wyniku wypiętrzeń około 120 milionów lat temu. Jednak swój obecny kształt, rzeźbiony przez lodowiec, mają od 2 milionów lat. Na północy występują w postaci lodowców, a na południu jako podziwiany przez wszystkich podróżników Wielki Kanion. Góry nazywane są kręgosłupem kontynentu północnoamerykańskiego, a ich niezwykłe widoki są znane na całym świecie. Największą atrakcją, która przyciąga turystów jest dzika przyroda. To właśnie ona nadaje im wyjątkowego charakteru i sprawia, że przebywając w pobliżu czujemy się jakbyśmy byli z dala od cywilizacji. Dech w piersiach zapiera widok polodowcowego jeziora Moraine, które znajduje się po kanadyjskiej stronie. Przejrzysta woda otoczona zielenią lasów zadziwia pięknem. Charakterystyczne dla krajobrazu Gór Skalistych są wodospady, kaniony, rzeki, wysokie lasy i mnóstwo zwierząt. Oglądajcie „Odjazdy” na Travel Channel! Więcej na  www.travelchanneltv.pl"
http://turystyka.wp.pl/nowa-fundlandia-niezwykly-fenomen-natury-6044248822629505a,"Nowa Fundlandia - niezwykły fenomen natury Nowa Fundlandia, wyspa u wschodnich wybrzeży Ameryki Północnej należąca do Kanady, cieszy się sławą najbardziej sztormowego miejsca w kraju. Dzierży również kilka innych rekordów: najwięcej dni pochmurnych (ponad 300), najwięcej porywistych wiatrów, największe opady deszczu (1600 litrów na metr kwadratowy rocznie), najbardziej obfite opady śniegu (3,5 metra rocznie). Również gęste mgły nie są tu niczym nadzwyczajnym. Jednak ta, którą sfilmował jeden z mieszkańców wyspy, Andrew Perry, zszokowała dosłownie wszystkich. Ten niezwykły fenomen natury został uchwycony niedaleko miasteczka Lark Harbour położonego na zachodnim krańcu wyspy. Zobacz także:  Najbardziej niesamowite zjawiska przyrody  Na nagraniu widać, jak gęste chmury w szybkim tempie spowijają góry Long Range. Na pierwszy rzut oka wygląda to jak gigantyczne tsunami. Film nakręcony przez Perry''ego szybko zrobił furorę w sieci. Do tej pory obejrzało go ponad 800 tys. internautów z całego świata, którzy najczęściej porównują zjawisko z horrorem Stephena Kinga ""Mgła"". pw/if  Zobacz na własne oczy, jak wygląda raj na ziemi!   Tanie linie - samolotem nie znaczy drożej  Źródło: youtube.com"
http://turystyka.wp.pl/rodzinnie-po-kanadyjskich-bezdrozach-6085024184537729a,"Rodzinnie po kanadyjskich bezdrożach Kiedy przeprowadzali się do Kanady, dokładnie wiedzieli, co chcą zobaczyć. Nie przewidzieli tylko pułapki tamtejszych odległości. Dziś słyszą śmiech, gdy mówią, że jechali sto kilometrów na sanki. O tym, że prawdziwym miłośnikom podróży nie są straszne długie dystanse, dzika przyroda, brak samochodu czy pojawienie się na świecie dzieci, opowiada Katarzyna Nowosielska-Augustyniak. Jak trafiłaś do Kanady i czym się tam zajmujesz?
Przyjechaliśmy tu razem z mężem, który po obronie doktoratu w Paryżu przyjął propozycję pracy w laboratorium na Uniwersytecie Torontońskim, gdzie prowadzi badania naukowe nad strukturą białek. Mieszkamy w Toronto od czterech lat. 
Krótko po naszym przyjeździe zaczęłam pracę w tygodniku „Goniec”, skierowanym do kanadyjskiej Polonii. Jest nas tu blisko milion i mocno trzymamy się razem. W naszej dzielnicy – na zachodnich obrzeżach Toronto – mieszka wielu Polaków, mamy polskie restauracje i sklepy pełne polskich produktów. Przy ambasadzie i polskich kościołach działają szkoły, których celem jest pielęgnowanie w dzieciach ich ojczystego języka. Zauważyłam jednak, że polonijne działania kulturalne często ograniczają się do podtrzymywania niezbyt aktualnych tradycji ludowych, a przecież polskość to coś więcej niż pierogi i strój krakowiaka. W „Gońcu” staramy się o tym przypominać, dostarczając czytelnikom artykułów o różnorodnej tematyce. Ty na przykład sporo piszesz o podróżach po Kanadzie. Jak często macie okazję zwiedzać kraj?
Głównie w weekendy, które przedłużamy o piątki i poniedziałki dzięki temu, że mamy dość elastyczne godziny pracy. Po przeprowadzce do Kanady zaskoczyły nas tutejsze odległości. Wszędzie jest koszmarnie daleko. W tym roku zrobiliśmy sobie wypad do Nowego Brunszwiku i prowincji Quebec. Po powrocie mieliśmy na liczniku prawie cztery tysiące kilometrów! Dużym minusem jest też lokalny transport. Autobusy jeżdżą tylko między największymi miastami, a samoloty są drogie, więc jedynym sensownym rozwiązaniem jest samochód. Byliśmy gotowi na jego zakup, okazało się jednak, że koszt ubezpieczenia kilkukrotnie przewyższyłby wartość taniego używanego auta. Bardziej opłaca nam się korzystać z wypożyczalni.
Ze względu na ograniczenia czasowe w weekendy poruszamy się w promieniu 250 kilometrów od Toronto. Choć kochamy góry, najczęściej zwiedzamy prowincję Ontario, która jest płaska, za to pełna jezior – na mapie jest tu niemal tyle samo niebieskich plam co zielonych. Lubimy pływać kanu, tradycyjną indiańską łodzią popularną jak w Polsce kajak. Często nocujemy pod namiotem. Każdy park narodowy w Ontario ma internetową mapę, na której można zarezerwować miejsce na biwak: leśną polankę z paleniskiem na ognisko. W Kanadzie urodziła się wam dwójka dzieci. Zrobiliście sobie przerwę od podróżowania?
Od początku podróżujemy z dziećmi, bo nie mamy ich z kim zostawić, a nie chcieliśmy rezygnować z tego, co lubimy najbardziej, czyli ruchu i aktywności. Jacek ma cztery lata, Ania dwa i pół, i jeżdżą z nami od urodzenia. W pierwszej ciąży aż do siódmego miesiąca jeździłam na rowerze, a dwa tygodnie przed porodem, w lutym, pojechaliśmy do Quebeku na rakiety śnieżne i spaliśmy w namiocie przy temperaturze -18 stopni. Muszę to chyba zrzucić na karb nieświadomości, choć przed wyjazdem sprawdziłam, gdzie jest najbliższy szpital (śmiech). W pierwszą dalszą podróż w trójkę pojechaliśmy, kiedy nasz synek Jacek miał pół roku – przejechaliśmy wtedy 1,8 tys. kilometrów w jedną stronę do parku prowincyjnego Gaspesie w południowo-wschodnim Quebeku, gdzie wielka rzeka św. Wawrzyńca przechodzi w zatokę i uchodzi do oceanu Atlantyckiego. Po narodzinach Ani przerwa w podróżowaniu była jeszcze krótsza – już po trzech miesiącach wybraliśmy się do odległej o 2,5 tys. kilometrów miejscowości Natashquan. Był środek zimy. Jechaliśmy odwiedzić misjonarza z Kamerunu wysłanego do kanadyjskich Indian. Trzęśliśmy się z zimna, a co dopiero musiał przeżywać ksiądz z Afryki! Droga zajęła nam dwa i pół dnia w jedną stronę. Kiedy podróżujemy naszą czwórką, prowadzę tylko ja, mój mąż nie ma prawa jazdy. W Kanadzie zdążyłam już jednak nabrać sporej wprawy. Przy dobrej jakości kanadyjskich dróg jestem w stanie przejechać 900 kilometrów dziennie.  Jak wasze dzieci znoszą takie dalekie wyprawy?
Bardzo dobrze. Wiedzą, że nie mają innego wyboru! A poważnie – są po prostu przyzwyczajone. Staramy się pakować minimalną liczbę przedmiotów. Uczymy dzieci, że nawet z najprostszych rzeczy też można mieć zabawkę. Wystarczy wywrotka do ładowania piasku, kamyki, wędka z patyka i sznurka. Ania i Jacek lubią pływać kanu, nie mają też problemu z nocowaniem w namiocie. Ubieramy ich w piżamy, zasuwamy w śpiworach, całujemy na dobranoc i zasypiają sami. Jeśli jedziemy daleko, zatrzymujemy się w motelach. Jemy w przydrożnych barach albo gotujemy sami. Przydają się wtedy produkty z polskich sklepów, takie jak pulpety czy fasolka po bretońsku. Wieczorem robimy ognisko z kiełbaskami. Dbamy o to, by dzieci były zawsze ciepło ubrane, ale będąc w ciągłym ruchu i tak nie mają szans zmarznąć. Które z dotychczas odwiedzonych miejsc podobało wam się najbardziej?
Kanada nie bez powodu kojarzy się z piękną przyrodą. Nie ma tu zresztą prawie nic innego. Europa pełna jest wielowiekowych zabytków, tymczasem historia Kanady zaczęła się dopiero w XIX w., kiedy w wyniku zjednoczenia się czterech pierwszych prowincji powstała Konfederacja Kanady. Dlatego najstarsze budynki mają tu najwyżej po sto pięćdziesiąt lat. Nam to odpowiada, bo od zwiedzania miast i muzeów wolimy dziką naturę z dala od ludzi. 
Do naszych ulubionych miejsc należy Nowa Fundlandia, do wybrzeży której w 1497 r. dotarł żeglarz John Cabot, odkrywca Kanady. Nazwane jego imieniem St. John’s to jedno z najstarszych miast w kraju. Urzekły nas krajobrazy na wyspie: wybrzeża ze stromymi klifami, wąskie fiordy wcinające się w ląd, małe rybackie wioski pełne kolorowych domków z szopami na krzywych palach, skąd na wodę spuszcza się łodzie. I góry lodowe, które od dawna były na mojej liście marzeń, obok zorzy polarnej i pól lawendy. Zachwycił nas park narodowy Gros Morne na zachodnim wybrzeżu wyspy. To jedyne miejsce na ziemi, gdzie ścierające się płyty tektoniczne „wywinęły się na lewą stronę”, dzięki czemu możemy zobaczyć spód skorupy Ziemi. Z tego powodu park został wpisany na listę światowego dziedzictwa UNESCO. Skały w tym miejscu mają charakterystyczny rudy kolor i ze względu na dużą zasadowość nie rosną tam żadne rośliny. Gdybyśmy zdecydowali się na stały pobyt w Kanadzie, myślę, że zamieszkalibyśmy właśnie na Nowej Fundlandii. A co jeszcze przed wami?
Coraz częściej przymierzamy się do głównej atrakcji Kanady, czyli Gór Skalistych. Ze względu na dzieci szukamy jednak na nie sensownego pomysłu. Jacek spokojnie by sobie poradził – jeśli na drodze nie ma wielkich głazów i ostrych kamieni, potrafi pokonać dziesięć kilometrów dziennie. Ania jednak przejdzie ich najwyżej pięć, a jest już za ciężka, żeby ją długo nosić. Na razie odpadają więc dłuższe wędrówki. Rozważaliśmy wynajęcie kanu i jeżdżenie od jeziora do jeziora. Niestety, w Górach Skalistych w wielu miejscach nie można rozbijać kempingu, a do części zakątków można dolecieć tylko samolotem. Z kolei od łatwiej dostępnych szlaków odstrasza duża liczba turystów.
Latem odwiedzimy Jukon, czyli prowincję, która przylega do Alaski. Tamtejsze góry są mniej oblegane, a równie piękne. Bardziej na północ zaczyna się bezkresna tundra, która we wrześniu zaczyna zmieniać kolor na rudobrązowy. Marzy nam się lot samolotem nad lodowcem. No i ciągle czekam na zorzę polarną. Marzymy też o tym, żeby przejechać Kanadę ze wschodu na zachód, od Montrealu do Vancouver. W „Gońcu” widziałam kiedyś ogłoszenie zamieszczone przez osobę, która szukała kogoś, kto przyprowadziłby jej samochód z Toronto do Vancouver. To byłoby coś dla nas!"
http://turystyka.wp.pl/sloneczna-reszta-zycia-czyli-dlaczego-warto-zamieszkac-w-egipcie-6081095335719553a,"Słoneczna reszta życia, czyli dlaczego warto zamieszkać w Egipcie Mówią, że dla seniora najgorsza jest zima. Ale nie dla Barbary Kucnerowicz-Polak. W styczniu nurkuje na rafach, medytuje nad brzegiem morza i smaży naleśniki z mango. W cieniu palm nakrywa stół dla gości, których nigdy nie brakuje w jej domu. Bo emerytura jest od tego, żeby żyć tak, jak się lubi. A ona lubi słońce. Dlatego kupiła dom w Egipcie.  Zawodowo sporo podróżowała pani po świecie.
Po studiach na Politechnice Wrocławskiej obroniłam doktorat z chemii i zajęłam się pracą badawczą. Zaczęłam jeździć na zagraniczne sympozja, najpierw po Europie, później do USA, Kanady i Japonii. W latach 90. zostałam doradcą komendanta głównego Państwowej Straży Pożarnej w sprawach współpracy międzynarodowej. Jako niezależny ekspert pracowałam też na rzecz Programu Środowiskowego Narodów Zjednoczonych, prowadząc projekty finansowane przez Bank Światowy. W ostatnich latach kariery koordynowałam europejski projekt Eurobaltic. Znaczną część życia zawodowego spędziłam w podróży, trafiając do odległych miejsc i spotykając ludzi z różnych kultur. W ten sposób oswajałam się ze światem. Stopniowo kiełkowała we mnie myśl, że kiedy nie będę już musiała pracować, mogłabym mieć drugi dom w ciepłych krajach.   Nie znam wielu polskich seniorów, którzy podróżują po świecie, a co dopiero decydują się zamieszkać za granicą.
Wbrew pozorom jest nas już całkiem sporo, ale nieporównanie mniej niż emerytów z Niemiec, Włoch czy Holandii. Zdaję sobie sprawę, że wśród Polaków wciąż należę do wyjątków. Kiedy w wieku pięćdziesięciu ośmiu lat przeszłam na emeryturę, nie mogłam się odnaleźć. Przyzwyczaiłam się do szybkiego tempa życia, całymi latami pracowałam po kilkanaście godzin na dobę. A tu nagle zwrot o sto osiemdziesiąt stopni. Moi synowie dorośli, byłam dziesięć lat po rozwodzie. Wtedy pomyślałam, że nadszedł czas na realizację planu, który kiedyś sobie założyłam. Podróżując po świecie, często zachwycałam się różnymi miejscami i myślałam, jak wspaniale byłoby mieć kiedyś czas i pomieszkać tam dłużej. Kiedyś – czyli na emeryturze. I ta emerytura właśnie nadeszła, a wraz z nią pora, by zdecydować, jak i gdzie ją spędzę. Bo choć kocham Polskę, przerażały mnie długie, ciemne jesienno-zimowe miesiące. Potrzebowałam ciepła i słońca.  Indie, USA, Kanada, Chiny, RPA, Australia, Japonia, Rosja, Kostaryka, Mauritius, Tajlandia, Kambodża – to tylko niektóre z odwiedzonych przez panią krajów. Dlaczego zdecydowała się pani zamieszkać akurat w Egipcie?
Szukając odpowiedniego domu, brałam pod uwagę trzy rzeczy: klimat, cenę i odległość od Polski. Chciałam, żeby przez cały rok było ciepło, a na południu Europy zimą robi się chłodno. W południowej Hiszpanii, na Lazurowym Wybrzeżu czy na Sycylii temperatura w chłodniejszych miesiącach sięga zaledwie kilku stopni i często pada. Poza tym ceny nieruchomości we Włoszech czy Francji były dla mnie nieosiągalne. Wolałam jednak nie szukać zbyt daleko. Zależało mi na możliwości swobodnego, niezbyt kosztownego i czasochłonnego przyjeżdżania do Polski oraz częstego zapraszania  rodziny i przyjaciół. Wszystkie moje warunki spełniała północna Afryka, choć nie brałam pod uwagę krajów arabskich i nigdy wcześniej tam nie byłam. Przed pójściem na emeryturę musiałam wykorzystać nagromadzone dni urlopu. To wtedy po raz pierwszy trafiłam do Egiptu. Poleciałam sama, z plecakiem, z zamiarem samodzielnego podróżowania po kraju. Unikałam hoteli all inclusive i wielkich kurortów. Wolałam odwiedzać małe miasteczka, mieszkać wśród miejscowych i poczuć lokalny klimat. W ten sposób trafiłam do Dahabu na półwyspie Synaj.    Co panią tam urzekło?
Dahab to dawna beduińska wioska, a dziś miasteczko o hipisowskim klimacie. Zamiast dużych wielogwiazdkowych hoteli są tu małe pensjonaty i kempingi. To oaza nurków, wind- i kitesurferów oraz ekspatów, którzy osiedlili się tu na stałe. Przez ponad trzysta dni w roku świeci słońce, a deszcz pada raz na kilka lat. Morze Czerwone jest ciepłe nawet w środku zimy. Tutejsze rafy koralowe, pełne tęczowych ryb, żółwi wodnych, ośmiornic i tajemniczych morskich stworzeń, należą do ścisłej czołówki najpiękniejszych na świecie. Zaskoczyła mnie też i oczarowała przyroda na lądzie. Nie przypuszczałam, że pustynia może być tak piękna i różnorodna. Pojechałam do Dahabu jeszcze dwa razy, aż w końcu postanowiłam kupić tu dom.   Długo go pani szukała? 
Na wiele domów nie było mnie stać – te położone nad samym morzem osiągają zawrotne ceny. Inne zupełnie mi nie odpowiadały. Z jednego wstępnie wybranego uciekłam z powodu inwazji karaluchów! Aż wreszcie trafiłam na nowy, jeszcze niewykończony budynek. Działka z ogrodem znajdowała się trzydzieści metrów od morza. Za domem rozciągało się turkusowo-lazurowe morze, a za nim wzgórza Arabii Saudyjskiej. Kiedy odwróciłam głowę, zobaczyłam majestatyczne góry Synaju. Na wewnętrznym patio rosły trzy wspaniałe palmy. Spojrzałam na nie i wiedziałam, że znalazłam to, czego szukałam. Ale choć dom kosztował mniej niż warszawska kawalerka mojego syna, cena i tak przewyższała moje oszczędności. Żeby zgromadzić pełną kwotę, sprzedałam w Polsce kawałek ziemi i wzięłam kredyt.   Jak na decyzję o zakupie domu w Egipcie zareagowali pani bliscy?
Mogłam liczyć na ich pełne zrozumienie i wsparcie. Synowie zachęcali mnie do zrealizowania mojego marzenia. Wspierali mnie, kiedy na początku mojej egipskiej przygody spotykały mnie różne niespodzianki. Dzięki nim przetrwałam niejeden kryzys. Pomagali mi też nadzorować budowę, którą kończyli lokalni rzemieślnicy.  Obyło się bez przeszkód?
O budowie domu z udziałem lokalnych ekip długo by opowiadać. Kiedy pojawił się elektryk, to ja musiałam zadbać o wyłączenie wszystkich korków, żeby się u mnie nie zabił – on nie widział takiej konieczności. Hydraulik kilka razy rozkuwał ścianę, bo upierał się, że woda w rurze będzie płynąć pod górę. Kiedy tłumaczyłam mu, że to niemożliwe, pytał: Ty tu jesteś hydraulikiem czy ja?. Dopiero gdy został zmuszony poprawić błędy na własny koszt, zaczął liczyć się z moim zdaniem. Po wielu takich sytuacjach robotnicy nauczyli się przychodzić do mnie i pytać: Madam Engineer, quies, meja meja? Czyli: Pani Inżynier, jest dobrze? Dopiero kiedy kiwałam głową, kontynuowali pracę. Tutejsi fachowcy długo nie mogli przywyknąć do tego, że na budowie wszystkie sprawy załatwiają z kobietą. Dziś zdarza się, że sami przychodzą do mnie po radę.   Czy polska emerytura pozwala utrzymać się w Egipcie?
Życie w Egipcie jest droższe niż np. w krajach azjatyckich, ale wydaję tu mniej, niż wydawałabym mieszkając w Polsce. Choćby dlatego, że nie ma tutaj wielu miejsc, które mogą kusić: centrów handlowych z ciuchami i supermarketów z półkami uginającymi się od mnóstwa niepotrzebnych produktów. Nie dostanę tu łososia, są za to tanie owoce i ryby, które stanowią podstawę mojej diety. Moja garderoba składa się z kilku lekkich, swobodnych rzeczy.  Oszczędzam też na transporcie, bo zamiast samochodem jeżdżę rowerem i skuterem. W dalsze trasy udaję się lokalnymi busami lub pociągiem.   Które zakątki Egiptu odwiedza pani najchętniej?
W  Egipcie znajduje się największe na świecie skupisko starożytnych zabytków. Wiele z nich mieści się w Luxorze, dokąd jeżdżę regularnie i zawsze odkrywam coś nowego. Zatrzymuję się w klimatycznym hoteliku El Fayrouz i podziwiam starożytne Teby. Odwiedzam Karnak, Luksor Temple, Denderę, Abu Habin, Ramazeum i Dolinę Królów. Pływam feluką po Nilu i latam balonem o wschodzie słońca. Widok z góry najpełniej pokazuje niezwykły zamysł starożytnych władców. Raz w roku idę na Górę Mojżesza i do Klasztoru Świętej Katarzyny, najstarszego chrześcijańskiego klasztoru na świecie. Uwielbiam też wyprawy na pustynię i wizyty w oazach na Synaju i na Saharze Zachodniej, leżących z dala od turystycznych szlaków. Noc na pustyni jest niezwykłym przeżyciem. Leżę w śpiworze pod gołym niebem i czuję, jakbym mogła dotknąć gwiazd.    Czy po ostatnich burzliwych dla Północnej Afryki latach, nie boi się pani o swoje bezpieczeństwo? 
Przez osiem lat, które tu spędziłam, nie spotkało mnie nic złego. Nigdy nie doświadczyłam ze strony miejscowych agresji czy niechęci. Mieszkam sama, nie jestem już młoda, mimo to czuję się bezpiecznie i wiem, że w razie potrzeby zawsze mogę liczyć na pomoc. W Dahabie żyje wielu cudzoziemców z małymi dziećmi, a mój wnuk przyjeżdża do mnie na wakacje, od kiedy skończył rok. To najlepiej świadczy o tym, jak przyjazne i spokojne to miejsce.
Razem z Egipcjanami przeżyłam wydarzenia ostatnich lat – arabską wiosnę i obalenie rządu Mubaraka, odsunięcie od władzy Mursiego i objęcie rządów przez nowego prezydenta. Nie czułam, że muszę z tego powodu uciekać. Przeciwnie, cieszę się, że mogę być świadkiem tak ciekawych czasów historii tego kraju i bardzo mu kibicuję."
http://turystyka.wp.pl/ferie-z-dzieckiem-co-zrobic-zeby-sie-udaly-6081985228108417a,"Ferie z dzieckiem – co zrobić, żeby się udały? Konkursy, zajęcia sportowe, tańce i zabawy – animacje to duże ułatwienie dla rodziców podróżujących z dziećmi. W ferie ofert z animacjami organizatorów nie ma, a trzeba sobie jakoś radzić. Podpowiadamy, na co zwrócić uwagę, planując zimowy wyjazd z dziećmi. – Atrakcyjnym kierunkiem na ferie z dziećmi jest Teneryfa, która oferuje atrakcje wodne w pobliżu kurortów – podpowiada Klaudyna Mortka z serwisu wakacje.pl. Osobom, które mają na zimowy wyjazd przygotowany nieco większy budżet, poleca również Dominikanę, gdzie mamy bezpośredni przelot i hotele rodzinne z aquaparkami i basenami dla dzieci. – Warto zapytać też sprzedawcę w biurze podróży o położenie hotelu blisko atrakcji, dostępność miniklubów i temperaturę – dodaje Mortka.   Brak animacji zapewnianych przez organizatora nie musi oznaczać, że na miejscu nie będzie ich wcale. Warto dopytać o to jeszcze przed wyjazdem, bo może okazać się, że w hotelu są zajęcia dla maluchów organizowane przez ten obiekt. W takiej sytuacji problemem może być tylko to, że będą prowadzone po angielsku.   Mniej atrakcji na miejscu w hotelu, to więcej wolnego czasu, który trzeba dzieciom jakoś zorganizować. Jeśli chcemy wypocząć i jednocześnie zapewnić maluchom odpowiednią dozę rozrywki, warto poświęcić czas na wybór dobrze zlokalizowanego hotelu. Dobrze, żeby był położony blisko atrakcji np. parków rozrywki czy aquaparków. Na wspomnianej przez Klaudynę Mortkę Teneryfie będzie to na przykład Loro Park położony w Puerto de la Cruz.  Szukający odpoczynku od chłodu i słoty dla siebie i swoich dzieci powinni wybierać kierunki bezpieczne pogodowo. Do takich miejsc, o których można powiedzieć, że słońce mają zawsze w pakiecie, należy Egipt. Tu raczej na pewno będzie, i ciepło, i słonecznie. Jeśli już mowa o Egipcie, to warto też wspomnieć o kolejnym punkcie na liście obowiązkowych atrakcji udanych wakacji – to baseny, brodziki i wszelkie inne hotelowe wodne atrakcje. W Egipcie akurat ich nie brakuje, ale wszelki wypadek w przypadku każdej lokalizacji warto się upewnić, czy nie mamy do czynienia z miejskim hotelem, w który nie będzie basenu, albo będzie, ale nie przystosowany dla dzieci.   W przypadku wyjazdu na narty sprawa jest prosta – im bliżej stoku i szkółek narciarskich, tym lepiej. Jedyne, co należy sprawdzić to to, czy pobliskie stoki i położone na nich trasy odpowiadają naszym umiejętnościom. Jeśli jedziemy w Alpy, jest szansa, że znajdziemy szkółki narciarskie, w których zatrudniani są instruktorzy mówiący po polsku."
http://turystyka.wp.pl/harmonogram-ferii-zimowych-2017-w-sobote-14-stycznia-startuja-w-pieciu-wojewodztwach-6079674613134465a,"Harmonogram ferii zimowych 2017. W sobotę 14 stycznia startują w pięciu województwach W pięciu województwach w sobotę zaczynają się ferie zimowe. W pozostałych rozpoczną się one za tydzień, dwa tygodnie lub za cztery. Dwutygodniowa przerwa w zajęciach, w zależności od województwa, nastąpi między 14 stycznia a 26 lutego. Ferie zimowe przewidziane są w czterech terminach. Jako pierwsi - od 14 do 29 stycznia - wypoczywać będą uczniowie z województw: lubelskiego, łódzkiego, podkarpackiego, pomorskiego i śląskiego.
Od 21 stycznia do 5 lutego ferie będą mieli uczniowie z województw: podlaskiego i warmińsko-mazurskiego.
Od 28 stycznia do 12 lutego przerwę w nauce będą mieli uczniowie z województw: kujawsko-pomorskiego, lubuskiego, małopolskiego, świętokrzyskiego i wielkopolskiego. Jako ostatni - od 11 do 26 lutego - odpoczywać będą uczniowie z województw: dolnośląskiego, mazowieckiego, opolskiego i zachodniopomorskiego. Następna przerwa w nauce - z okazji świąt wielkanocnych - będzie od 13 do 18 kwietnia. Terminy ferii zimowych w poszczególnych województwach są ogłaszane przez ministra edukacji na podstawie rozporządzenia w sprawie organizacji roku szkolnego. Od roku szkolnego 2003/2004, zgodnie z przyjętą zasadą, terminy ferii w kolejnych latach zmieniają się cyklicznie, np. jeśli w jednym roku w określonej grupie województw ferie zimowe są w drugiej połowie stycznia, to wówczas w następnym roku termin ferii w tej grupie województw przypadnie na pierwszą połowę lutego. Podziału na województwa dokonano biorąc pod uwagę liczbę uczniów."
http://turystyka.wp.pl/zakopane-powstaje-najdluzszy-na-swiecie-labirynt-ze-sniegu-i-lodu-6081800763987073a,"Zakopane - powstaje najdłuższy na świecie labirynt ze śniegu i lodu W Zakopanem powstał śnieżny zamek z wieżyczkami, lodowymi komnatami i tunelami. Wokół budowli budowany jest wielki labirynt o powierzchni ok. 2 tys. m kw. Konstruktorzy twierdzą, że największy na świecie. Śnieżny zamek stanął pod Wielką Krokwią w zimowym parku rodzinnym Snowlandia. Turyści są zachwyceni, ale nie tylko tą budowlą. W jej sąsiedztwie są także tory saneczkowe z przeszkodami i tunelami o różnych stopniach trudności. Tutaj swoich sił można spróbować zjeżdżając na workach z sianem lub ślizgaczach. Dzięki prawdziwej zimowej aurze dzieci i dorośli mogą korzystać z tych atrakcji w trakcie ferii.  Turyści czekają na coś jeszcze - atrakcję, która ma być naprawdę spektakularna. Wokół zamku, na powierzchni 2 tys. m kw., powstaje jeszcze śnieżny labirynt. W zamyśle konstruktorów ma być największym tego typu obiektem na świecie. Kiedy będzie można do niego wejść i spróbować się nie zgubić? Robotnicy robią wszystko, by stało się to jak najszybciej.  Snowlandia jest otwarta codziennie od godz. 9 do 21, do odwołania. Bilet normalny kosztuje 14 zł, a ulgowy 8 zł. Co ciekawe, zamek pod Wielką Krokwią to nie jedyna taka budowla na Podhalu w tym sezonie. Podobny już w grudniu stanął także w Białce Tatrzańskiej przy wyciągu narciarskim Bania. Będzie czynny do końca sezonu narciarskiego."
http://turystyka.wp.pl/ciocia-ay-e-60-letnia-turystka-nowym-hitem-sieci-6071187373081217a,"Ciocia Ayşe - 60-letnia turystka nowym hitem sieci Chustka na głowie, spódnica do kostek, kamizelka i rumiane poliki. Ta kobieta nie wybiera się na emeryturę. 60-letnia Ayşe Kurucu uwielbia podróże i choć sama twierdzi, że nie ma w tym nic nadzwyczajnego, to internauci ją pokochali. Pochodząca z Turcji Ayşe Kurucu zaczęła podróżować 10 lat temu, kiedy rozwiodła się z mężem. W tym czasie odwiedziła ok. 25 krajów. Była w miejscach, o których wielu może tylko pomarzyć, m.in.: we Francji, Włoszech, Bośni i Hercegowinie i Indiach. O 60-latce zrobiło się głośno dzięki aparatowi fotograficznemu, który zgubiła w trakcie ostatniej wycieczki, a właściwie dzięki parze, która go znalazła i zaczęła szukać podróżniczki by oddać jej zgubę. Ayşe Kurucu zostawiła aparat w samochodzie Tülin Tezel i Emre Öztemel - pary, która podwoziła ją podczas jednej z podróży. Pochodzące ze  Stambułu  małżeństwo zabrało kobietę, bo miała wtedy problem z poruszaniem się ze względu kłopoty z kolanami. Podróżowali z tureckiej prowincji Rize do  Gruzji  i dopiero długo po tym, gdy Ayşe wysiadła, zauważyli aparat. Nie wiedzieli, jak odnaleźć podróżniczkę, ale z pomocą przyszły media społecznościowe.  Tülin Tezel i Emre opublikowali w sieci krótki apel i zdjęcia prezentujące kobietę na tle Wieży Eiffla czy Tadź Mahal. Internauci błyskawicznie podjęli wyzwanie i nawet nadali podróżniczce ksywkę - “Ayşe Teyze” - ciocia Ayşe. W końcu kobietę odnaleziono w prowoncji Izmir nad Morzem Egejskim. Małżeństwo Öztemel spotkało się z nią i oddali jej drogocenny skarb. Oczywiście towarzyszyły im lokalne media. - Byłam bardzo zła, kiedy zorientowałam się, że zgubiłam aparat - mówi kobieta. - Oczywiście mogłam kupić nowy, ale nic nie zrekompensowałoby mi utraconych zdjęć z 10 lat podróżowania. Były dla mnie bardzo ważne, ale nie miałam ich nigdzie zapisanych ani wywołanych. Oddaliście mi cały świat - powiedziała do pary, która zwróciła aparat. Zanim odnaleziono Ayşe, w mediach społecznościowych pojawiały się insynuacje, że jej zdjęcia to fejki. - Dlaczego ludzie myślą, że starsza kobieta podróżująca po świecie to coś dziwnego? - odniosła się do zarzutów. - Gospodyni domowa w średnim wieku też może kochać podróże - podsumowała.   Zobacz też:  Babcia podróżniczka - ma 89 lat i podbija internet."
http://turystyka.wp.pl/karyntia-austriacka-kraina-cudow-6044253320119425a,"Karyntia - austriacka kraina cudów Znajdująca się na południu Austrii i granicząca ze Słowenią i Włochami Karyntia to jeden z najpiękniejszych regionów Europy. Znajdziemy tu fantastyczne szlaki trekkingowe, jeziora o kolorze tropikalnego morza i źródła termalne. Po prostu trzeba tam pojechać. Znajdująca się na południu Austrii i granicząca ze Słowenią i Włochami Karyntia to jeden z najpiękniejszych regionów Europy. Znajdziemy tu fantastyczne szlaki trekkingowe, jeziora o kolorze tropikalnego morza i źródła termalne. Po prostu trzeba tam pojechać. Większość powierzchni Karyntii jest górzysta, a krajobraz urozmaicają turkusowe jeziora z niezwykle czystą wodą. Na zachodzie znajdują się Wysokie Taury - najwyższa część Alp Austriackich. Warto odwiedzić zarówno Villach i stolicę regionu - Klagenfurt, jak i mniejsze malownicze miasteczka, takie jak Velden nad jeziorem Wörther See. Na wędrówkę marsz!  Na wielbicieli wycieczek pieszych czekają szlaki tematyczne. Najciekawszym z nich jest ścieżka geologiczna Geo-Trail. Pośród szczytów Alp w Karyntii można wędrować śladami różnych epok w dziejach Ziemi, a tym samym pokonać 500 mln lat w jeden dzień!. Szlak składa się z pięciu etapów, a każdy z nich przedstawia kolejne ""warstwy prehistorii“.  Kolejnym szlakiem, który warto odwiedzić jest Malteiner Wasserspiele znajdujący się w dolinie Maltatal, zwaną „doliną huczącej wody“. By dotrzeć w głąb doliny potrzeba ponad trzech godzin, a tutejsze widoki, którym towarzyszy szum wody zapierają dech w piersiach. Inną propozycją jest tzw. szlak bajek. Tutaj warto zabrać najmłodszych turystów, którzy bez wątpienia będą się świetnie bawić w niesamowitej scenerii, jaką dla nich przygotowano - place zabaw udekorowane postaciami z bajek, wybiegi dla kucyków czy baśniowy las w którym mieszka wiedźma Kniesebein. Gorące źródłaKaryntia słynie nie tylko z bajecznych widoków i cudownej przyrody, ale także z licznych gorących źródeł. Najsłynniejsze z nich znajdują się w Bad Kleinkirchheim, gdzie turyści mają do dyspozycji dwa ośrodki termalne. Pierwszy z nich to Termy św. Katarzyny, w których znajduje się 5 basenów termalnych, sauny i farma piękności. Z kolei Termy Rzymskie oferują kompleks aż 16 saun, które są dostępne 7 dni w tygodniu. Kąpieli termalnych można także zażyć w znanym w Karyntii uzdrowisku  - Warmbad.  Tropiki? Nie, to Karyntia  Jednak największa dumą regionu Karyntii są krystalicznie czyste jeziora o turkusowej wodzie. To tu zjeżdżają miłośnicy ciepłych kąpieli (średnia temperatura wody w lecie to ok. 26 stopni Celsjusza) i aktywnego wypoczynku. Miejsca takie jak Faaker See, Millstätter See czy Klopeiner See kuszą turystów niespotykanymi nigdzie indizej w Europie widokami i rozleglymi plażami. Na tych, których zmęczy upał albo spacery po górach czekają jaskinie, w których utrzymuje się stała temperatura poniżej 10 stopni Celsjusza. A co w zimę?  Karyntia to prawdziwy raj dla narciarzy. Do dyspozycji wielbicieli  białego szaleństwa jest ok. 30 ośrodków narciarskich i niemal 1000 km stoków. To idealne miejsce na rodzinny zimowy urlop, bo tutejsze trasy są łagodne, a liczne szkółki czekają na kolejnych adeptów sztuki jazdy na deskach. Najbardziej znane ośrodki dla amatorów narciarstwa i wypoczynku w górach to  Großglockner/Heiligenblut , Sportregion Mölltal oraz Skiarena Nassfeld i  Bad Kleinkirchheim . at/if Zobacz także:  Najpiękniejsze regiony świata"
http://turystyka.wp.pl/korona-gor-polski-nagroda-za-wytrwalosc-6105169123996289a,"Korona Gór Polski – nagroda za wytrwałość Panorama oglądana z Rysów – najwyższego szczytu Polski – zapiera dech w piersiach. Jednak nie tylko w Tatrach możemy liczyć na obłędne widoki i poczuć się jak zdobywcy. Każde z pasm górskich w Polsce ma swój najwyższy szczyt, a wejście na nie wszystkie to wyzwanie i nagroda dla każdego miłośnika wycieczek górskich. Zdobądźmy zatem Koronę Gór Polski! Ideę Korony Gór Polski wymyślili w 1997 roku dwaj geografowie z Uniwersytetu Warszawskiego – Wojciech Lewandowski i Marek Więckowski. Jej celem było rozpowszechnienie turystyki górskiej, a także pokazanie różnorodności i piękna terenów górskich w naszym kraju. Utworzono wtedy Klub Zdobywców Korony Gór Polski, do którego obecnie należy ponad 19 tysięcy pasjonatów gór.  Na wszystkich wierzchołkach w ciągu 20 lat stanęło już ponad tysiąc klubowiczów – niektórzy nawet po kilka razy. Najszybciej, na najwyższe szczyty wszystkich pasm górskich w Polsce, wbiegł Grzegorz Leszek, który zrobił to w zaledwie 76 godzin (!). Jednak zdobywanie korony warto rozłożyć na cały rok lub nawet kilka sezonów.  - Przygodę z Klubem Zdobywców Korony Gór Polski rozpocząłem w lipcu 2012 roku, gdy znalazłem informację na jego temat w internecie – opowiada Jerzy Siłuch, 15-krotny zdobywcy Korony Gór Polski. - Rozpoczynając zdobywanie pierwszej korony do głowy mi nie przyszło, że będzie to wieloletnie doświadczenie. Pierwszą weryfikację zdobywcy przeszedłem już w październiku 2012 roku i bardzo spodobał mi się zarówno rytuał, jak i sama atmosfera panująca w klubie. Zaraz potem postanowiłem rozpocząć kolejną ""koronną kolejkę"", tym razem dla utrudnienia całą w okresie zimy. Dalej już jakoś poleciało, tym bardziej że ciągle powstawały nowe pomysły wejść kolejnymi drogami, o innych porach dnia, czy roku. W ten sposób w ciągu 4,5 roku udało mi się dokonać 15-tu wejść na wszystkie koronne szczyty. W tym czasie sporo się w górach zmieniło. Szlaki są lepiej oznakowane, powstały tabliczki z nazwami koronnych szczytów, a także poprawiła się baza noclegowa. Jest to zdecydowanie duże ułatwienie dla rozpoczynających przygodę ze zdobyciem Korony Gór Polski. Do Korony Gór Polski zalicza się 28 najwyższych szczytów wszystkich pasm górskich naszego kraju, na które można wejść szlakami turystycznymi. Najniższymi z nich są Łysica w Górach Świętokrzyskich (612 m n.p.m.) i Ślęża w Masywie Ślęży (718 m n.p.m.). Choć dwa sudeckie szczyty – Rudawiec (1112 m n.p.m.) w Górach Bialskich i Kowadło (989 m n.p.m.) w Górach Złotych nie są najwyższymi w swoich pasmach, zostały zaliczone do korony, gdyż to właśnie na nie prowadzą znakowane  szlaki turystyczne. Podobnie rzecz ma się z najwyższym szczytem Gór Wałbrzyskich – w latach 90. do korony zaliczono Chełmiec (851 m n.p.m.), jednak późniejsze pomiary dowiodły, że jest o 3 m niższy niż wierzchołek niedalekiej Borowej. Największe zagęszczenie szczytów korony, bo aż piętnaście, znajduje się w Sudetach. Można zdobyć je nawet w trakcie dłuższego wyjazdu urlopowego. Robiąc bazę wypadową w jednej z miejscowości położonych w Kotlinie Kłodzkiej możemy wyruszyć na okoliczne szczyty takie jak Kłodzka Góra (765 m) w Górach Bardzkich, Kowadło (989 m n.p.m.), Rudawiec (1112 m n.p.m.), Śnieżnik (1425 m n.p.m.) w masywie Śnieżnika, Jagodna (977 m n.p.m.) w Górach Bystrzyckich, Orlica (1084 m n.p.m.) w Górach Orlickich i Szczeliniec Wielki (919 m n.p.m.) – najwyższy szczyt Gór Stołowych, wyjątkowy w całej Europie dzięki swojej charakterystycznej rzeźbie. Nieco dalej na wschód, w Górach Opawskich, znajduje się Biskupia Kopa (890 m n.p.m.). Oprócz szczytów w okolicy na turystów czekają też inne atrakcje – zabytkowe kopalnie kruszców oraz idealne do zrelaksowania się się po trudach wędrówki uzdrowiska – m.in. Lądek-Zdrój, Duszniki-Zdrój oraz Kudowa-Zdrój.  Przenosząc się bardziej na zachód, w rejon Wałbrzycha i Jeleniej Góry, bliżej będzie do szlaków na Wielką Sowę (1015 m n.p.m.) w Górach Sowich, Waligórę (936 m n.p.m.) w Górach Kamiennych, Chełmiec (851 m n.p.m.) i Skalnik (945 m n.p.m.) w Rudawach Janowickich. Stąd warto też wybrać się w poszukiwaniu śladów dawnych wulkanów na Skopiec (724 m n.p.m.) – najwyższy w Górach Kaczawskich. Nad okolicą zaś góruje masyw Śnieżki (1602 m n.p.m.) - najwyższego szczytu Karkonoszy i jednocześnie całych Sudetów. Najbardziej na zachód jest zaś wysunięta Wysoka Kopa (1126 m n.p.m.), wznosząc się w Górach Izerskich – słynących z wielkich torfowisk i chłodnego klimatu. Zdobywanie sudeckich szczytów korony to też doskonała okazja do odwiedzenia klimatycznych schronisk górskich, których historia na tych ziemiach sięga XVII wieku. - W Sudetach jest bardzo dużo schronisk i różnego rodzaju górskich chatek - opowiada Sandra Kaźmierczak, członkini Klubu Zdobywców Korony Gór Polski. - W natłoku tak wielu ciekawych miejsc trudno jest się zdecydować na jedno, które kojarzy mi się najlepiej. Osobiście mam bardzo duży sentyment do Schroniska „Zygmuntówka”, mieszczącego się nieopodal Przełęczy Jugowskiej w Górach Sowich. Wędrując po górach zazwyczaj nocuję na terenie baz namiotowych lub w chatkach studenckich o bardzo spartańskich warunkach, w których czuję ten „magiczny” górski klimat. Unikam miejsc komercyjnych, w których otrzymam wrzątek za 2 zł i kluczyk do toalety za drugie tyle. Dlatego też uwielbiam „Zygmuntówkę” (na zdjęciu poniżej), w której mogę poczuć się jak w domu.  W Karpatach znajduje się jedenaście szczytów zaliczanych do Korony Gór Polski. Spośród nich najbardziej oddalona od reszty jest Tarnica (1346 m n.p.m.). Znajduje się ona w najwyższych, pokrytych wysokogórskimi łąkami – połoninami, partiach Bieszczad. Kolejnym szczytem jest ""policyjna góra"" Lackowa (997 m n.p.m.) w malowniczym i dzikim Beskidzie Niskim. Dalej na zachód mamy zaś Wysoką (1050 m n.p.m.) w Pieninach oraz niedaleką Radziejową (1262 m n.p.m.) w Beskidzie Sądeckim. To doskonałe punkty widokowe, z których przy dobrej pogodzie widać Turbacz (1310 m n.p.m.) w Gorcach oraz Mogielice (1170 m n.p.m.) w Beskidzie Wyspowym. Do korony zaliczony został także leżący w Beskidzie Makowskim Lubomir (904 m n.p.m.), na którym wybudowano obserwatorium astronomiczne. Najbardziej na zachód leżą zaś Czupel (930 m n.p.m.) w Beskidzie Małym oraz Skrzyczne (1257 m n.p.m.) w Beskidzie Śląskim, skąd roztacza się daleka panorama sięgająca aż po  Tatry. Nad beskidzkimi szczytami góruje zaś ""królowa"" - Babia Góra (1725 m n.p.m.) - w Beskidzie Żywieckim, na której obserwować już można wysokogórską rzeźbę i roślinność (na zdjęciu poniżej). Wyżej, w krainie strzelistych skalnych turni, są już tylko Rysy (2499 m n.p.m.) w Tatrach. Większość ze szczytów Korony Gór Polski oferuje wspaniałe i dalekie widoki na okoliczne pasma oraz leżące u podnóża malownicze doliny. Na wielu wierzchołkach m.in. Wielkiej Sowie, Biskupiej Kopie, Radziejowej czy Mogielicy znajdują się wieże widokowe, wznoszące się ponad porastające kopuły szczytowe lasy. Jednak nie tylko ze szczytów, ale i z wiodących na nie szlaków turystycznych możemy podziwiać wspaniałe krajobrazy oraz górską przyrodę. A ta jest niezwykle różnorodna i ciekawa. Zdobywając Koronę Gór Polski będziemy mieli okazję wędrować przez wszystkie piętra roślinne. Przejdziemy przez lasy reglowe, hale pasterskie i wysokogórskie łąki. Miniemy rumowiska skalne, potężne ostańce, a nawet zapierające dech w piersiach urwiska. Niedaleko ścieżek nie raz będziemy mieli okazję zaobserwować dzikie zwierzęta, a nad głowami szybujące drapieżne ptaki. Podczas wędrówek odwiedzimy też kilka parków narodowych – Świętokrzyski P.N., Karkonoski P.N., Park Narodowy Gór Stołowych, Babiogórski P.N., Tatrzański P.N. oraz Bieszczadzki P.N. - Swoją przygodę z Koroną Gór Polski zaczęłam w 2013 roku, przy okazji obozu wędrownego z 43. Poznańską Drużyną Harcerską „Honker” - mówi Sandra Kaźmierczak. - Nasz opiekun zaproponował nam zapisanie się do Klubu Zdobywców Korony Gór Polski, gdyż zaplanowana trasa wiodła przez kilka pasm w Sudetach. Była to niepowtarzalna okazja, aby w gronie przyjaciół zacząć zdobywanie. Szczerze mówiąc, nie przygotowywałam się fizycznie do wędrówki. Myślałam głównie o ekwipunku i dobrym nastawieniu psychicznym. Pierwszym zdobytym szczytem był Śnieżnik, zaś wejście na wszystkie szczyty zaliczane do Korony Gór Polski zajęło mi 3 lata. Żadnego z nich nie zdobyłam sama. Zawsze towarzyszył mi mój chłopak Kuba, a czasem także najlepsi przyjaciele. Na wszystkie szczyty Korony Gór Polski prowadzą szlaki turystyczne. Jedne, jak na Ślężę czy Łysicę, nikomu nie powinny sprawić trudności, a na inne - w szczególności najtrudniejszy ze wszystkich szlak na Rysy - trzeba się już solidnie przygotować. Chcąc zdobyć koronę w ciągu jednego sezonu na pewno trzeba cieszyć się dobrą kondycją. Turyści z mniejszym doświadczeniem górskim mogą zaś rozłożyć zdobywanie szczytów na kilka etapów, zaczynająć od tych najłatwiej dostępnych. Trzeba jednak pamiętać, że nawet najniższych gór nie można lekceważyć. Przed każdą wycieczką należy się odpowiednio przygotować – sprawdzić pogodę i warunki w górach, ruszać na szlak wcześnie rano, mieć odpowiednią odzież i obuwie, a także podstawową apteczkę i telefon komórkowy z zapisanym numerem alarmowym do służb ratunkowych.  Zdobycie Korony Gór Polski to wyzwanie i możliwość poznania wielu ciekawych miejsc w Polsce. To dobry pomysł dla lubiących samotne wędróki, oraz tych przemierzających góry w gronie przyjaciół lub z rodziną. Każdy słyszał o Rysach i Śnieżce, ale nazwy takie jak Waligóra, Czupel czy Skopiec brzmią już całkiem nieznajomo. A może to właśnie tam czeka nas prawdziwa górska przygoda, którą zapamiętamy do końca życia? - Radzę, aby każdy, kto chce zdobyć koronę w kilka lat, ustanowił sobie rytuał wyjazdów. Od momentu otrzymania książeczki Korony Gór Polski, niech każdy dłuższy weekend stanie się pretekstem do odwiedzenia kolejnego pasma. Zapewniam, że to bardzo zdrowy nałóg, który gwarantuje wiele wspaniałych przeżyć – zachęca Sandra Kaźmierczak. Wszystkim rozpoczynającym koronne szranki Jerzy Siłuch radzi, żeby sukcesywnie dążyli do celu i cieszyli się każdą chwilą w górach oraz aby trudy wędrówki motywowały do dalszego wysiłku. - Nie wahajcie się pytać innych o wszystko, co ułatwi wam chodzenie po górach i przygotowanie kolejnych wyjazdów. Choć moim ulubionym szczytem, na który zawsze wracam z radością, są Rysy, to przestrzegam przed nim osoby mniej doświadczone, które jeszcze do nich nie dorosły. Naprawdę warto zostawić je ""na deser"", gdyż będzie to podkreślenie waszego wysiłku i poświęcenia – dodaje rekordzista."
http://turystyka.wp.pl/kiedy-swietowac-pierwszy-dzien-wiosny-6103111866176129a,"Kiedy świętować pierwszy dzień wiosny Pierwszy dzień wiosny. Oficjalnie - przyjmuje się, że pierwszy dzień kalendarzowej wiosny to 21 marca. Ale ta astronomiczna zaczyna się w momencie, gdy Słońce przekracza równik. W tym roku, i aż do 2102 astronomiczna wiosna przypada na 20 marca.   O 11.29 rozpoczęła się astronomiczna wiosna! Kiedy zatem powinniśmy świętować ten dzień. O tym Kinga Kwiecień w rozmowie z Karolem Wójcickim, dziennikarzem naukowym i popularyzatorem astronomii."
http://turystyka.wp.pl/rowery-miejskie-hit-sezonu-6044253067346561a,"Rowery miejskie - hit sezonu Samoobsługowe wypożyczalnie rowerów miejskich cieszą się w Polsce coraz większą popularnością. Działają już w kilkunastu miastach, a zainteresowanie nimi wzrasta z sezonu na sezon. W tym roku operatorzy mówią o prawdziwym boomie. Sprawdziliśmy, w których miastach wypożyczysz rower i ile to kosztuje. W Polsce działa kilku operatorów systemów wypożyczalni rowerów miejskich. Warszawski Veturilo z 204 stacjami i 3 059 rowerami to największy system w kraju i jeden z największych w Europie. Rowery miejskie wypożyczyć można jeszcze w: Łodzi, Lublinie, Wrocławiu, Białymstoku, Poznaniu, Opolu, Katowicach, Grodzisku Mazowieckim, Konstancinie-Jeziornie, Juchnowcu Kościelnym, Bydgoszczy, Bielsku-Białej, Toruniu, Rzeszowie i Szczecinie. 
- Ekologiczna, tania i zdrowa komunikacja miejska, której siłą napędową są rowery miejskie, rozwija się bardzo prężnie i z roku na rok cieszy się coraz większą popularnością. W tym sezonie natężenie wynajmów jest rekordowe – mówi Tomasz Wojtkiewicz, prezes Nextbike Polska, największego operatora systemów rowerowych (zarządza m.in. siecią Veturilo). - Przekroczyliśmy właśnie 2 miliony wynajmów, a przecież na tym samym etapie ubiegłego sezonu wypożyczeń było niewiele ponad 1,2 miliona. To ogromny skok. Nowości w sezonie 2016
W tym sezonie rozbudowane o kolejne stacje i rowery zostaną sieci w Poznaniu i Szczecinie. Ale to nie wszystkie nowości. W Lublinie wprowadzono już rowerki dziecięce, które z powodzeniem sprawdzają się w Warszawie. Pod koniec kwietnia do dyspozycji mieszkańców Białegostoku oddano tandemy. Z kolei Opole udostępniło użytkownikom rowery cargo, umożliwiające przewożenie dzieci lub większych zakupów. Niestety w tym sezonie rowerów wypożyczyć nie można w Krakowie ani w Sopocie, gdzie wcześniej istniała taka opcja. Nad morzem trwają przygotowania do uruchomienia roweru metropolitalnego, co prawdopodobnie nastąpi dopiero za dwa lata. W Krakowie zakończyła się procedura wyboru operatora nowej generacji, jednak ze względu na formalności, prawdopodobnie nie uda się uruchomić stacji w tym sezonie. System rowerów miejskich w Szczecinie Fot. L.Siekierski/Shutterstock Jak wypożyczyć rower?
Rowery miejskie można wypożyczać w okresie od wczesnej wiosny do późnej jesieni, płacąc według lokalnych taryf. Najpierw należy zarejestrować się w systemie i uiścić opłatę inicjacyjną w kwocie 10 zł. By konto było aktywne, jego stan powinien być utrzymany na poziomie minimum 10 zł. Ceny za wypożyczenie różnią się w zależności od miast, ale we wszystkich pierwsze 20 minut jest darmowe (w Białymstoku 30 min.) Opłata do pierwszych 60 minut kosztuje od 1 do 2 zł, kolejne godziny to koszt od 1 do 7 zł. Jak jest w Europie?
W dużych europejskich miastach stawki za wypożyczenie są bardzo zróżnicowane. W Londynie, Paryżu, Brukseli czy Belfaście pierwsze 30 minut jazdy rowerem miejskim jest darmowe, w Wiedniu aż godzina. Dla przykładu, w stolicy Wielkiej Brytanii wypożyczenie jednośladu na 24 godziny kosztuje 2 funty (11,14 zł) i tyle samo za każde kolejne 30 minut jazdy. W Paryżu jest taniej, bo rower na cały dzień kosztuje tylko 1,70 euro (7,45 zł), a w Wiedniu druga godzina jazdy to 1 euro (4,38 zł), zaś kolejne 2 i 4 euro. W Kopenhadze każda rozpoczęta godzina to koszt 25 koron (14,73 zł).
Ilona Raczyńska"
http://turystyka.wp.pl/gdansk-jak-hollywood-w-miescie-stanie-wielki-napis-6088211985138305a,"Gdańsk jak Hollywood - w mieście stanie wielki napis Co łączy Hollywood, Porto czy Amsterdam z Gdańskiem? Na razie nic, ale już niedługo może się to zmienić. Wzorem tych miast w grodzie nad Motławą ma stanąć wielkoformatowy napis, przy którym turyści będą mogli sobie robić zdjęcia.  Na razie nie wiadomo jak napis będzie wyglądał (ten powyżej to nasza redakcyjna wizja), gdzie stanie i kto za niego zapłaci, ale pomysłodawcy – Fundacja Gdańska – są zdeterminowani i chcą by nowa atrakcja w mieście pojawiła się już w maju br.  - Idea postawienia takiego napisu kiełkowała w głowach wielu osób. W innych miastach to się sprawdza, dlatego odpowiedzieliśmy sobie twierdząco na pytanie „czy w  Gdańsku  też się sprawdzi?” – mówi Wirtualnej Polsce Paweł Buczyński, prezes Fundacji Gdańskiej. -  To kolejna, ciekawa atrakcja dla turystów oraz mieszkańców, którzy będą mogli z dumą pokazywać ""jestem z Gdańska"". To także doskonała okazja do nieustannej promocji miasta. O tym, czy faktycznie jest zapotrzebowanie na taki napis można było się przekonać w grudniu i styczniu, gdy przy wejściu do Parku Oliwskiego umieszczono iluminowany napis ""I love Gdańsk”, przy którym non stop fotografowali się turyści i mieszkańcy miasta.   Ten nowy ma na pewno przypominać wielkoformatowe napisy rodem z Hollywood,  Porto, Lwowa czy Amsterdamu, ale jeszcze nie wiadomo jak dokładnie będzie wyglądał, ani kto go sfinansuje. - Właśnie siedzę i zastanawiam się, jak napis mógłby wyglądać. Na pewno ważny jest nie tylko sam projekt, ale też materiał, który musi być trwały – dodaje Buczyński. – Chcielibyśmy też by napis był mobilny - by można było zmieniać jego lokalizację np. z okazji jakiegoś wydarzenia. Na pewno ogłosimy konkurs na koncepcję i wykonanie. Będziemy też dążyć do tego by został sfinansowany na zasadzie crowdfoundingu. Jak już wszystko ustalimy, to samo przygotowanie powinno zająć ok. 30 dni – chcemy wyrobić się do maja. A gdzie stanie „Gdańsk”? Też nie wiadomo. – Ta decyzja na pewno nie będzie zależna ode mnie. Chcielibyśmy spytać o to mieszkańców – dodaje Buczyński. – Osobiście uważam, że nie powinny to być oczywiste lokalizacje, w których już się coś dzieje. Raczej stawiałbym na miejsca, które się rozwijają, albo takie, które dzięki napisowi zyskają na atrakcyjności.  Jako najbardziej prawdopodobną lokalizację podaje się Ołowiankę (naszą wizję napisu prezentujemy na grafikach powyżej). - Miejsce to zyskuje na popularności, a stanie się jeszcze bardziej uczęszczane zwłaszcza po otwarciu kładki. Ale inne pomysły na lokalizacje też są mile widziane – dodaje Buczyński.   Czy ten pomysł sprawdzi się nad Bałtykiem? Czemu nie! W końcu napis Hollywood na zboczu góry Lee to jedno z najczęściej fotografowanych miejsc w USA, a białe lub kolorowe „I amsterdam”, „Porto” czy „Mumbai” są tłem milionów fotografii wrzucanych na profile w mediach społecznościowych. Trzymamy kciuki za sukces!"
http://turystyka.wp.pl/rower-metropolitalny-czy-projekt-o-ktorym-mowi-sie-od-lat-nareszcie-zacznie-dzialac-6102033235346049a,"Rower metropolitalny - czy projekt, o którym mówi się od lat, nareszcie zacznie działać? Mają je w Berlinie, Londynie czy Waszyngtonie. Korzystają z nich w Warszawie i Krakowie. W Trójmieście wciąż tylko marzą. O rowerze publicznym w Gdańsku mówi się od 2010 roku. Pomysł pojawiał się i znikał, a wielu na to hasło reaguje już tylko śmiechem, bo jak w mieście, które jest uznawane za najbardziej przyjazne rowerzystom, może nie być takiego rozwiązania? Kilka lat temu pojawił się pomysł zintegrowanego systemu rowerów, który miał obejmować Trójmiasto i gminy ościenne. Eureka – idealne rozwiązanie dla mieszkańców i turystów. Byłoby, bo wciąż go nie ma. Sprawdziliśmy, co się dzieje z projektem, który jeśli powstanie będzie największy i najnowocześniejszy w kraju.  W Polsce działa kilku operatorów systemów wypożyczalni rowerów publicznych. Warszawski Veturilo z 316 stacjami i 4660 rowerami to największy system w kraju i jeden z największych w Europie. Krakowskie Wavelo to zaś najstarszy (działa od 2008 roku) i obecnie najnowocześniejszy system w kraju.  W sumie po Polsce jeździ ponad 12 tysięcy  rowerów publicznych. Można je wypożyczać m.in.: w Łodzi, Lublinie, Wrocławiu, Białymstoku, Poznaniu, Opolu, Katowicach czy Bydgoszczy, a od tego roku także w Gliwicach i Radomiu. Na tej długiej liście wciąż brakuje Trójmiasta. Wielu zachodzi w głowę – jak to możliwe? Już w 2010 roku pojawiły się pierwsze sygnały, jakoby system rowerów publicznych miał powstać w  Gdańsku. Temat jednak ucichł. Z całej metropolii trójmiejskiej tylko w Sopocie przez kilka sezonów funkcjonował system bezobsługowych stacji wypożyczalni rowerów, ale nie sprawdził się i szybko z niego zrezygnowano.  Niektórzy uważają, że to wstyd żeby najbardziej rowerowe miasto w Polsce nie miało możliwości korzystania z rowerów publicznych. Gdańsk faktycznie wygrywa ten tytuł w licznych konkursach nie bez powodu. Ponad 666 km tras rowerowych, doskonała infrastruktura i liczne wydarzenia dla rowerzystów to tylko kilka dowodów na to, że ten sposób podróżowania już dawno spodobał się nad Bałtykiem. Sopot, Gdynia czy inne miasta metropolii także mogą się pochwalić setkami kilometrów ścieżek. Tylko dlaczego wciąż po nich nie jeżdżą rowery publiczne?  Jak się dowiadujemy to przemyślane i zaplanowane. - Wprowadzając działania na rzecz komunikacji rowerowej należy zachować właściwą kolejność tzn. najpierw zadbać o odpowiednią infrastrukturę rowerową, czyli drogi rowerowe, parkingi dla rowerów i uspokojenie ruchu samochodowego w mieście oraz miejską kulturą rowerową, a dopiero później można myśleć o wprowadzeniu systemu rowerów publicznych – mówi Wirtualnej Polsce Krzysztof Perycz-Szczepański z biura Obszar Metropolitalny Gdańsk-Gdynia-Sopot, który pracuje nad projektem wprowadzenia roweru metropolitalnego. - Obecnie Gdańsk może poszczycić się najlepszą infrastrukturą rowerową i najwyższym udziałem ruchu rowerowego w Polsce, a gdańska polityka rowerowa inspiruje również inne miasta obszaru metropolitalnego. Jeszcze kilka lat temu budowa systemu roweru publicznego w samym tylko Gdańsku nie byłaby trafionym pomysłem, ze względu na to, że byłby to wyizolowany system o jedynie lokalnym zasięgu. Gdyby ktoś chciał pojechać do Sopotu czy Gdyni, to niestety musiałby zmienić środek komunikacji. I właśnie dlatego pomysł połączenia różnych miast i miejscowości z terenu metropolii okazał się tu kluczowy. W efekcie rower metropolitalny ma objąć 14 gmin – poza Trójmiastem na mapie znajdą się m.in.: Pruszcz Gdański, Tczew, Żukowo, Kartuzy, Reda czy Puck. Pod względem obszaru będzie to największy i dodatkowo najnowocześniejszy system w Polsce. To już nie tylko pomysł, tak jak ten, który nie wypalił kilka lat temu, ale poważny projekt, przy którym pracuje masa ludzi. – Nasz system ma przede wszystkim wspomóc komunikację publiczną. Sprawić, by możliwość dotarcia do węzłów przesiadkowych była większa. Liczymy, że w wielu przypadkach wykluczy to potrzebę korzystania z samochodów – dodaje Perycz-Szczepański. W sumie projekt będzie kosztował 21,5 mln zł. Wszystkie zaangażowane samorządy już wyodrębniły środki w budżetach na ten cel, reszta - 17,2 mln zł - ma pochodzić ze środków unijnych. – Teraz jesteśmy na etapie planowania i projektowania. Składamy wniosek o dofinansowanie i będziemy czekać na wynik. Następnym etapem będzie ogłoszenie przetargu – wyjaśnia Sławina Lenart, kierownik ds. organizacyjnych komunikacji i systemu roweru metropolitalnego z biura OMG-G-S. W efekcie ma funkcjonować 3,5 tysiąca rowerów. Stacje znajdą się w centrach miast i najbardziej zurbanizowanych obszarach mniejszych miejscowości. Priorytetem jest to, by stacje stały też przy węzłach przesiadkowych. Co ważne, będą to rowery 4. generacji. – Czyli takie, które będzie można odstawić w dowolnym miejscu na obszarze obejmujących metropolię – tłumaczy Sławina Lenart. – Rowery będą z systemem gps, a ich wypożyczenie będzie możliwe dzięki użyciu aplikacji na smartfona. Siedząc w domu będzie można sprawdzić, gdzie znajduje się najbliższy rower i zabukować go na 15 minut, tak by nikt nam go nie podebrał. System 4. generacji  funkcjonuje już w Krakowie, ale obejmuje tylko centrum. Jest bardzo nowoczesny i korzystny zarówno dla użytkowników, jak i operatora. Pozwala na dokładne śledzenie jednośladów. Dzięki temu np. łatwiej uzyskać dane na temat zużycia pojazdów czy najczęściej wybieranych tras. Preferowane będzie odstawienie rowerów do stacji docelowych, ale pozostawienie np. przy plaży czy parku, gdzie takiej stacji nie będzie, to nie problem. To jeden z plusów rowerów 4. generacji, które potocznie nazywa się także""sprytnymi"". Co ważne, jeśli wjedziemy w strefę, w której rower metropolitalny nie będzie funkcjonował, to natychmiast włączy się alarm. Ciągłość stref będzie zachowana od Pruszcza Gdańskiego aż do Redy (razem z Żukowem). Osobne strefy będą wydzielone dla Pucka i Władysławowa oraz Tczewa.  Na razie nie wiadomo, jak rower będzie wyglądał i ile będzie kosztowało jego wypożyczenie. W miastach, w których system już funkcjonuje, ceny są różne. W większości pierwsze 20 minut jest bezpłatne, a opłata do pierwszych 60 minut kosztuje od 1 do 2 zł, kolejne godziny to koszt od 1 do 7 zł. – Na pewno chcielibyśmy połączyć system z kartą miejską oraz biletami okresowymi, tak by mogli korzystać z nich zarówno mieszkańcy, jak i turyści – dodaje Sławina Lenart.  Rower metropolitalny, przynajmniej na początku, będzie udostępniony tylko w tradycyjnej formie. Ale opcje niestandardowe są już w trakcie negocjacji. A niestandardowe to: rowery dziecięce, tandemy i rowery cargo, które doskonale sprawdzają się już chociażby w Warszawie, gdzie od tego roku można również korzystać z rowerów elektrycznych. - Popularność tandemów i rowerów dziecięcych, a także rowerów cargo pokazuje, że wypożyczalnie spełniają wszelkie możliwe funkcje – nie tylko stanowią doskonałe uzupełnienie komunikacji zbiorowej, z powodzeniem spełniają również funkcję rekreacyjną, umożliwiając aktywny wypoczynek dla całej rodziny – mówi WP Marek Pogorzelski, rzecznik prasowy Netbike Polska, największego operatora w kraju. Jeśli wszystko pójdzie zgodnie z planem - wniosek o dofinansowanie zostanie zaakceptowany i operator zostanie wybrany z przetargu, to wszystko wskazuje na to, że pierwsze montaże stacji roweru metropolitalnego odbędą się późnym latem 2018 roku. Wtedy system zostanie wprowadzony pilotażowo w niektórych gminach. – Mamy ambitne plany, by w przyszłości system funkcjonował przez cały rok – dodaje Krzysztof Perycz – Szczepański.  I to także byłby przełom, bo rowery publiczne w innych polskich miastach można wypożyczać w okresie od wczesnej wiosny do późnej jesieni."
http://turystyka.wp.pl/kompleks-czterech-nieznanych-dotad-jaskin-odkryli-pasjonaci-na-terenach-lesnych-w-granicach-bielska-bialej-6101277344191105a,"Kompleks czterech nieznanych dotąd jaskiń odkryli pasjonaci na terenach leśnych w granicach Bielska-Białej  Wydawać by się mogło, że wszystko jest już odkryte. Szczególnie w miastach. Tymczasem pasjonaci ze Stowarzyszenia Ochrony Jaskiń „Grupa Malinka” odkryli w Bielsku-Białej kompleks czterech nieznanych dotąd jaskiń. Odkrycia dokonano na terenach leśnych - poinformowała Lokalna Organizacja Turystyczna Beskidy.
- Jaskinie położone są na obszarze o promieniu 150 m. Największej z nich nadano nazwę Jaskinia Żółtodzioba. Jej długość przekracza 100 m, a głębokość 15 m. Odkrycia dokonał Jakub Pysz, a w pracach eksploracyjnych udział brali również Mateusz Cieślar i Bartłomiej Juroszek – podała organizacja turystyczna. Juroszek w rozmowie z lokalnym Radiem Bielsko zwrócił uwagę, że w środku Jaskini Żółtodzioba znajduje się duża sala o długości 10 m i szerokości ok. 2,5 m. Ze jej stropu zwisa obelisk o rozmiarach niespotykanych dotychczas w beskidzkich jaskiniach.  - Ponad pięciotonowy blok skalny nazwaliśmy ""żądło"" – powiedział. Znajdują się niej także nacieki i mostki skalne. Speleolodzy na razie nie podali dokładnej lokalizacji jaskiń. Ich zwiedzanie byłoby teraz niebezpieczne ze względu na osuwające się kamienie i wąskie przejścia. Jednocześnie trwa ich inwentaryzacja. Organizacja turystyczna, „Grupa Malinka” oraz studenckie koło naukowe ""Reset"" z bielskiej Akademii Techniczno-Humanistycznej przygotowują wspólnie materiały kartograficzne. Za kilka tygodni w internecie udostępniony zostanie wirtualny spacer po jaskini. Bielsko-Biała jest miastem wyjątkowym pod względem położenia. Lokalna organizacja turystyczna przypomniała, że w granicach administracyjnych znajduje się 17 szczytów górskich Beskidu Śląskiego i Małego. W okolicach Bielska-Białej znajduje się wiele jaskiń. Jaskinia na Trzech Kopcach jest wyjątkowo długa - liczy ok. 1,2 tys. m. Inna, o nazwie Malinowska, w XVI i XVII w. miała służyć protestantom jako miejsce nabożeństw, a na początku XIX w. być kryjówką zbójników Ondraszka. Lokalna Organizacja Turystyczna Beskidy powstała latem 2011 r. Jej celem jest wspieranie lokalnego rynku turystycznego oraz promocja Bielska-Białej i regionu jako miejsca o bogatych walorach turystycznych."
http://turystyka.wp.pl/diefenbunker-bunkier-z-czasow-zimnej-wojny-6096709505418369a,"Diefenbunker - bunkier z czasów zimnej wojny W niewielkiej kanadyjskiej miejscowości, oddalonej o 35 kilometrów od Ottawy, znajduje się bunkier, który miał służyć jako schron antyatomowy. Po labiryncie podziemnych korytarzy dziennikarkę Irminę Somers oprowadził Marc Alain Bonenfant. Co kryje się na czterech podziemnych poziomach o powierzchni ponad 9000 metrów kwadratowych?"
http://turystyka.wp.pl/portugalia-milosc-i-zaraza-ktorej-chce-jak-najwiecej-6081832493909121a,"Portugalia - miłość i zaraza, której chcę jak najwięcej Kiedy spytasz mnie, co kocham w Portugalii, to bez wahania odpowiem, że ludzi. Gbury? Nie istnieją. Pewnie nie jestem obiektywna, bo każdy, absolutnie każdy, kogo tam spotkałam, był na swój sposób wspaniały. I co w związku z tym? Już mówię: nie przewodniki czy foldery, a właśnie ludzie w Portugalii powiedzą ci, co zobaczyć, gdzie iść i co zjeść.  Nieważne, czy jesteś w Lizbonie, Porto, Funchal, Faro czy Aveiro. Nie ma znaczenia pora roku, a nawet dnia. W Portugalii od razu czujesz się jak u siebie. Gdy wychodzisz rano z hotelu, pensjonatu czy wynajętego pokoju, na ulicach słyszysz miły brzęk rozstawianych krzeseł i stolików, rozwijanych rolet, a w powietrzu unosi się zapach kawy i świeżych wypieków. Jeśli wynurzasz się wieczorem, to na pewno nie zdziwi cię harmider. Knajpki wypełnione są po brzegi. Biesiadują nie tylko młodzi, ale całe rodziny. Czas spędzony razem nie jest tu na wagę złota, on jest w pakiecie.  Ruszasz w drogę. Szukasz najsłynniejszej cukierni w lizbońskiej dzielnicy Belem, zachwycającej księgarni Lello & Irmao w Porto, chcesz zobaczyć piękne płytki azulejos na jednym z budynków w Faro lub posłuchać hipnotyzującego fado w Comibrze. Wiesz, gdzie iść? Nie zawsze. Jeśli choć przez chwilę masz wątpliwość, to zapytaj. Kogokolwiek. Portugalczyk, nawet jeśli nie mówi w języku, w którym chcesz się z nim porozumieć, to rzuci wszystko i zaprowadzi cię tam, gdzie chcesz dotrzeć. Szedł w inną stronę? Co z tego. Czy każdy tak zrobi? Pewnie nie, ale jeśli zachęcisz go promiennym uśmiechem lub zrobisz oczy kota ze Shreka, to na pewno się przekona. W drodze opowie ci o miejscu, do którego idziecie, albo wykona zaległe telefony. Nieważne, co zrobi, po prostu będzie i nie spocznie, dopóki nie dotrzesz do celu.  A co jest celem? Jeden z piękniejszych mostów na świecie – Ponte Dom Luis w Porto, postój żółtego tramwaju nr 28 w Lizbonie, kolorowe domki w Aveiro czy wzgórze Monte w Funchal. Dotrzesz tam i już będziesz wiedziała, że musisz znowu wrócić. Te widoki, te przeżycia! To jest jak pozytywna zaraza, która ogarnia cię z dnia na dzień, z minuty na minutę. Czujesz to? Na pewno! A jeśli jeszcze czegoś ci brak, to kartą przetargową będzie kuchnia. Świeże owoce na Mercado dos Lavradores w Funchal, przepyszne sardynki z grilla w samym sercu Mercado do Bolhao w Porto czy szot wiśniowej ginjinhy w jednym z barów w Lizbonie. Wypiłaś? Zjadłaś? Możesz odetchnąć z zachwytu. Dla mnie to orgazm podniebienia, który mógłby się nie kończyć.  Jeśli dotarłaś do tej części listu, to chcę powiedzieć jeszcze jedno – w tym kraju musisz też uważać! Portugalska życzliwość bywa zaraźliwa. I tak bardzo, bardzo chcę, by ten wirus sprzedawali w tabletkach. Biorę, zamykam oczy i znowu widzę jak rzeka Douro wpada do oceanu w Porto, budzę się w namiocie nad brzegiem rzeki Zezere i sączę kwaśną ponchę gdzieś na trasie z północy na południe Madery. I po co ten zachwyt? Przecież tak może być wszędzie – możesz powiedzieć. No pewnie, nie zaprzeczę, ale skoro już raz zdecydowałaś się skosztować Portugalii, to po powrocie zastanów się, co w niej kochasz. Bo ja już sama nie wiem, czy tylko ludzi czy też sardynki, a może zapach powietrza. Nie wiem. Po prostu kocham. Redaktor naczelna w zespole serwisów turystycznych w Wirtualnej Polsce -  Karolina Wierzbińska  - zwiedza Lizbonę. Jej wrażenia, zdjęcia i relacje na żywo zobaczysz na profilu WP Turystyka na Facebooku."
http://turystyka.wp.pl/nie-wyjezdzaj-do-chin-bez-znajomosci-tych-zwrotow-6107697250592897a,"Nie wyjeżdżaj do Chin bez znajomości tych zwrotów! Chiny, najludniejszy kraj świata, jednym kojarzą się z najlepszej jakości porcelaną, jedwabiem i konserwatywnym społeczeństwem, dla innych są symbolem szybkiego rozwoju i prężnej gospodarki. Bez względu na to, jakie kto ma wyobrażenie na temat Państwa Środka oraz w jakim celu się do niego udaje, trzeba być przygotowanym, że porozumiewanie się z mieszkańcami tego kraju może okazać się bardzo problematyczne. Znalezienie osoby mówiącej po angielsku można przyrównać do szukania igły w stogu siana, dlatego przed podróżą warto nauczyć się kilka podstawowych zwrotów. Przybliża je Patrycja, która na blogu FISZKI.pl podsuwa najciekawsze metody nauki m.in. języka chińskiego. Istnieją pewne zwroty, które „ratują nam życie”. Czasem zaskakujące, czasem zupełnie zwyczajne. Zazwyczaj trudno wcześniej przewidzieć, który to będzie zwrot, ale podczas każdego wyjazdu za granicę przynajmniej jeden z nich okazuje się hitem. W takich właśnie „hitach” specjalizuje się nasz kolega, który przed każdym wyjazdem za granicę wypytuje mnie o rozmaite słówka (czasem zupełnie dziwne), a potem uczy się ich na pamięć i wyrusza na kolejną wyprawę (czasami zresztą dopytuje się już w trakcie wyjazdu w reakcji na bieżące potrzeby…). Tak też zrobił przed wyjazdem do  Chin . Na początek – wiadomo – nauczył się kilku zwrotów grzecznościowych (zapiszę je tutaj fonetycznie po polsku, aby każdy mógł je poprawnie wymówić), gdyż już zwyczajne „dzień dobry” („ni hao”) lub „dziękuję” („sie sie”) pomagają otworzyć wiele drzwi i pozytywnie nastawiają tubylców (potem, z reguły, wystarcza już angielski). W przypadku Chin sprawa jest jednak o tyle utrudniona, że po angielsku nie mówi tam prawie nikt. Naprawdę – prawie nikt. Nawet w centrum Pekinu pracownik biura informacji turystycznej rozmawia po angielsku za pośrednictwem ekranu komputera i translatora Google. A wiadomo, co taki translator czasami potrafi… Tak więc oprócz wspomnianych zwrotów, kolega nauczył się także zdań „Czy są pyzy?” („Joł mej joł bałdzy?”), „Czy jest piwo?” („Joł mej joł pidzioł?”), „Gdzie jest toaleta?” („Cesło dzaj nar?”), „Ile płacę?” („Duo szao cien?”). To właściwie wystarczało i świetnie sobie radził, wzbudzał przy tym ogromny entuzjazm u zagadywanych Chińczyków i generalnie był z siebie niezmiernie zadowolony (trochę gorsza sprawa, że najczęściej nie rozumiał odpowiedzi). Aż w końcu trafił do chińskiego metra… Chińskie metro to opowieść sama w sobie – na początku każdy jest zaskoczony, że pasażerowie na peronie stoją wzdłuż strzałek, w równiutkich kolejkach do miejsc, w których znajdą się drzwi pociągu. I ten zachwyt nad porządkiem i kulturą trwa do momentu, aż przyjedzie pociąg. Wtedy tłum porzuca te równiutkie kolejki i rzuca się bezładnie do drzwi, aby jak najszybciej wejść – nie ma przy tym zwyczaju czekania, aby wypuścić wysiadających. W drzwiach pociągu toczy się walka – kto silniejszy, z tyłu, w godzinach szczytu, pasażerów upychają specjalni pracownicy metra. Koszmar. Jeśli już ma się to szczęście, że się wsiadło, pojawia się następny problem – trzeba wysiąść… Pasażerowie stłoczeni w metrze mają jedną myśl: „Jeśli nie dopcham się do wyjścia odpowiednio wcześnie, to nie wysiądę, bo wsiadający wepchną mnie z powrotem. A więc – ruszam już teraz”. I tu właśnie niezmiernie przydatny okazał się zwrot „Ja też tu wysiadam!” (brzmi mniej więcej jak: „Ło je sia!”). Dzięki niemu udawało się ustać w metrze bez ciągłej walki z napierającymi na plecy osobami przygotowującymi się do opuszczenia pociągu. To może brzmieć zabawnie, ale wcale takie nie jest. Zwłaszcza po kilku dniach. Ten zwrot powodował, że nacierający Chińczycy przebierali nerwowo nogami, ale przynajmniej nie napierali na plecy, nie popychali, nie przeciskali się obok. I naprawdę działał. Zachęcam Was zatem, aby przed każdą podróżą nauczyć się choć kilku słów w języku tubylców. Język chiński nie jest łatwy, nauka chińskiego przed samym wyjazdem nie ma wielkiego sensu, ale przecież dłuższe podróże planujemy zazwyczaj kilka miesięcy wcześniej (trzeba zaplanować urlop, kupić bilety lotnicze), więc może warto zainwestować w dobry kurs chińskiego online lub kupić chociaż rozmówki chińskie i jeszcze przed wyjazdem wybrać z nich kilka zwrotów, które mogą się przydać? Chiny potrafią zaskoczyć… „Szybka nauka chińskiego” brzmi co prawda trochę jak „bądź piękny, młody i bogaty”, ale czasami warto podjąć wyzwanie, a podstawy chińskiego możecie naprawdę szybko opanować z naszym Starterem chińskim. Patrycja jest redaktor naczelną w Wydawnictwie Cztery Głowy i entuzjastką nauki języków obcych. Na blogu FISZKI.pl podsuwa najskuteczniejsze metody nauki, najciekawsze publikacje i pomoce językowe – wszystko dokładnie przetestowane na własnej skórze."
http://turystyka.wp.pl/w-podrozach-na-wschod-i-nie-tylko-bez-napiwkow-ani-rusz-6109176745227905a,"W podróżach na Wschód (i nie tylko) bez napiwków ani rusz Czy wiecie Państwo, co to bakszysz? Pod tym perskim słowem kryje się nasz swojski „napiwek”, bez którego jednak, przynajmniej odwiedzając kraje muzułmańskie i szerzej - wschodnie, „ani rusz”. Czasami bywa, że napiwek zaczyna przypominać łapówkę. Cóż jednak robić, taki mamy tam klimat. Ci którzy nieopacznie zapomną o bakczyszu, albo o nim nie wiedzą, mogą narazić się na spore kłopoty w podróży. „Obsługa hotelu czy kierowcy pozbawieni pieniędzy, na które mocno liczyli potrafią zrobić awanturę pilotowi (…). W głowie im się nie mieści, że turyści mogą nie dać napiwków. Proszę się im nie dziwić. Spróbujmy postawić się w roli jednego z pracowników branży turystycznej, który nie ma stałej pensji lub ma tylko symboliczną, a cały jego dochód pochodzi z napiwków” -  informuje na swoim blogu Krzysztof Matys, właściciel autorskiego biura podróży. O bakszyszu należy pamiętać udając się na przykład do  Turcji. Jak każe zwyczaj (bo nie prawo!), napiwkiem w tym kraju należy uhonorować każdą osobę z obsługi, która nam pomaga. Nie są to kwoty wygórowane – od 1 do 2 euro dla sprzątaczki, tragarza, kelnera czy recepcjonistki. Bakszysz należy wręczać zaraz po zakwaterowaniu się w hotelu. Szybko przekonamy się, że wydatek zrekompensuje nam szybsza i milsza obsługa. Tak zresztą jest nie tylko w Turcji. Dla przykładu, napiwki w egipskich restauracjach (tych dobrych i najlepszych) wynoszą 10 proc. rachunku. Podobnie jest w muzułmańskim  Maroku  i w chrześcijańskiej  Gruzji. Mniej zapłacimy w Etiopii, ale musimy tu stale trzymać portfel w dłoni, bo w tym biednym afrykańskim kraju, wyznaje się zasadę „mało, ale często”. W Indonezji turysta nie dający napiwków uważany jest za dziwoląga. By uniknąć takiej opinii warto wiedzieć, że np. korzystając z taksówki zaokrąglamy rachunek do pełnych tysięcy rupii (1000 rupi to… 30 groszy). W restauracjach spodziewany przez kelnera napiwek to równowartość 50 amerykańskich centów. Choć bakszysz, jako się rzekło, jest słowem pochodzenia perskiego, to w Persji (Iranie) nie ma on zastosowania. Obsługa kelnerska jest tu wliczona w rachunek, a próba wręczenia napiwku, np. taksówkarzowi może spotkać się z bardzo niemiłym przyjęciem. Podobnie jest w najstarszej cywilizacji świata –  Chinach. Poza niektórymi luksusowymi restauracjami, pozostawienie pieniędzy na stoliku przez klienta jest uważane za brak szacunku dla obsługi. Podobnie sądzą mieszkańcy Korei Południowej i Japonii. Socjalistyczna  Kuba  ma bardzo rozwinięty system napiwków. W turystycznych miejscach – hotelach, restauracjach – płaci się nie tylko za obsługę kelnerską, ale nawet za otwarcie drzwi, czy podanie drinka (słynna cuba libre) przy barze.Malta i  Izrael, dwa kraje bardzo popularne także wśród polskich turystów, także mają swój bakszysz. To 10-12 proc. napiwek wliczany zwykle w restauracyjny rachunek. 10-proc. napiwek obowiązuje również w lokalach na Sri Lance. Warto tu też mieć w zapasie trochę drobnych na opłacenie osób pilnujących butów przed świątyniami. Oczywiście, jeśli nie chce się wracać pieszo. Bakszysz coraz częściej staje się także normą w krajach „białego człowieka”. 15 proc. dla kelnera w Stanach Zjednoczonych jest niemal obowiązkowe. Mniej, bo „zaledwie” 10 proc. od swoich klientów wymagają kelnerzy w Wielkiej Brytanii. Podobnie jest na Węgrzech i w Rosji. Napiwków nie daje się natomiast na Islandii. Ale to kraj w którym, jak utrzymują ci co go znają, jest „zimno, pięknie bezpiecznie i… drogo”. Przy obowiązujących w krainie lodu i śniegu wysokich cenach, napiwek byłby już zbyt wielką ekstrawagancją."
http://turystyka.wp.pl/odszkodowania-od-linii-lotniczych-tylko-za-2016-r-przysluguja-ponad-100-tys-pasazerom-6086852074812545a,"Odszkodowania od linii lotniczych - tylko za 2016 r. przysługują ponad 100 tys. pasażerom Blisko 1100 lotów z polskich lotnisk w minionym roku zostało opóźnionych bądź odwołanych. W takich sytuacjach, pasażerowie, a szacuje się, że jest ich 124 tys., mogą ubiegać się o rekompensaty w wysokości nawet 600 euro. Tymczasem, jak wskazują statystyki, zaledwie 1 proc. podróżnych jest świadomych swoich praw i składa wniosek o odszkodowanie. Szacuje się, że tylko w 2016 r. linie lotnicze w  Polsce  powinny wypłacić swoim klientom blisko 50 mln euro (215 mln zł) z tytułu odmowy wejścia na pokład, opóźnień czy odwołanych rejsów. Średnia wysokość należnych pasażerom rekompensat wynosi około 400 euro na osobę (ok. 1720 zł). Niestety, nadal niewiele osób korzysta z przysługującego im prawa do otrzymania odszkodowania. Niski wynik spowodowany jest niewystarczającą wiedzą oraz obawą przed rozbudowaną biurokracją. Rekompensata za opóźniony lub odwołany lot i odmowę przyjęcia na pokład przysługuje nam w przypadku, gdy korzystamy z linii lotniczych zarejestrowanych w Unii Europejskiej. Prawo to obowiązuje nawet wtedy, gdy startujemy lub lądujemy poza jej terytorium. 
- Warto pamiętać, że odszkodowanie należy nam się również w sytuacji, gdy przewoźnik nie jest zarejestrowany w UE, ale lot rozpoczyna się lub kończy w jednym z państw unijnych. Regulacje te dotyczą także Islandii, Norwegii i Szwajcarii. Pasażerowie mają prawo do wypłat w wysokości od 250 do 600 euro na osobę (od ok. 1075 zł do ok. 2580 zł). Kwota ta jest uzależniona od długości i całkowitego opóźnienia lotu – mówi Maciej Stanek z AirHelp. - Jeśli opóźnienie lotu wynosi 3 godziny i więcej a stało tak się wskutek czynników, na które linia lotnicza ma wpływ np. awaria samolotu. 
- Jeśli lot został odwołany z powodów zależnych od przewoźnika (np. awarii samolotu czy choroby pilota i braku zastępstwa). W przypadku jednak, gdy linia powiadomi klientów o tym fakcie co najmniej 14 dni przed planowanym terminem lub zaproponuje im lot alternatywny o podobnej trasie i liczbie przesiadek, podróżnym nie przysługuje odszkodowanie. 
- Jeśli przewoźnik odmówi nam wejścia na pokład. W takiej sytuacji, linie lotnicze w pierwszej kolejności szukają osób, które dobrowolnie zrezygnują z lotu. Ochotnikom powinien zostać zaproponowany zwrot pełnej ceny biletu lub alternatywny rejs w innym terminie z pełną opieką (m.in. wyżywienie, nocleg, rozmowa telefoniczna, etc.). Jeśli jednak nie zrezygnujemy z przelotu, a mimo to nie możemy dostać się na pokład, przysługuje nam rekompensata w wysokości od 250 do 600 euro oraz zwrot pełnej ceny biletu. Z jakiego powodu składane są wnioski o odszkodowania? 68 proc. z nich dotyczy rejsów opóźnionych, 30 proc. odwołanych, a w 2 proc. odmówiono wejścia na pokład. Warto mieć na uwadze, że w sytuacjach, w których linia lotnicza nie podaje powodu opóźnienia czy odwołania lotu, również przysługuje nam odszkodowanie. Co ważne, wniosek możemy złożyć nawet do 3 lat od dnia rejsu.  Niekiedy odwołanie czy opóźnienie lotu następuje z przyczyn niezależnych od linii lotniczych, jak np. złe warunki pogodowe, strajki czy niestabilna sytuacja polityczna w kraju lądowania. W tych sytuacjach pasażerowie nie mają prawa do wypłaty rekompensat, niemniej jednak przewoźnik powinien zapewnić im opiekę.
- W przypadku opóźnienia, powinniśmy otrzymać możliwość rozmowy telefonicznej, wyżywienie i, jeśli jest on potrzebny, nocleg. Jeżeli natomiast lot zostanie odwołany, mamy prawo do zwrotu kosztów biletu (w całości lub części niewykorzystanej, gdy podróż odbywaliśmy z tzw. przesiadką). Przewoźnik może także, alternatywnie, zaproponować nam inny rodzaj transportu do miejsca docelowego czy zmianę rezerwacji na późniejszy dogodny termin w zależności od dostępności miejsc – radzi Natalia Gębska z AirHelp. Źródło: WP / AirHelp"
http://turystyka.wp.pl/odszkodowanie-za-utrudnienia-w-lotach-w-polsce-mamy-tylko-rok-na-reklamacje-6107676704462977a,"Odszkodowanie za utrudnienia w lotach. W Polsce mamy tylko rok na reklamację Na skutek licznych wątpliwości i sporów sądowych 17 marca br. Sąd Najwyższy orzekł, że okres przedawnienia roszczeń o odszkodowanie za utrudnienia w lotach wynosi równo rok. Wyrok ten powoduje znaczne i nieuzasadnione obniżenie standardu ochrony praw pasażerów linii lotniczych z siedzibą w Polsce, w stosunku do praw pasażerów przewoźników europejskich oraz spoza Unii.  Sprawa nie jest błaha. Tylko w 2016 roku blisko 1100 lotów z polskich lotnisk zostało opóźnionych bądź odwołanych. W takich sytuacjach, pasażerowie, a szacuje się, że jest ich 124 tys., mogą ubiegać się o rekompensaty w wysokości nawet 600 euro. Obecnie, jak wskazują statystyki, zaledwie 1 proc. podróżnych jest świadomych swoich praw i składa wniosek o odszkodowanie. Więcej o tym kiedy można starać się o odszkodowanie przeczytacie  tutaj. Polacy będą zmuszeni podejmować działania prawne znacznie szybciej niż obywatele innych państw europejskich. Warto także pamiętać, że nie wystarczy wysłać reklamację do linii lotniczej czy biura podróży. Tylko skierowanie sprawy na drogę postępowania sądowego bądź administracyjnego przerywa bieg terminu przedawnienia.  Jak wynika z ustawodawstwa innych państw, okresy przedawnienia tego typu roszczeń są znacznie dłuższe. Najczęściej spotykanym przypadkiem jest 3-letni termin i obowiązuje on w  Szwecji , Norwegii, Danii, Austrii, Chorwacji, Finlandii, Niemczech, Estonii, Portugalii, Rumunii, Rosji i na Ukrainie. W Bułgarii, Grecji czy Hiszpanii okres ten mija po 5 latach, a w Irlandii, Wielkiej Brytanii czy na Cyprze po 6. Są również kraje, w których pasażerowie mają nawet 15 lat na dochodzenie rekompensaty za utrudnienia w lotach. Takie prawo obowiązuje w Tunezji, Katarze czy Zjednoczonych Emiratach Arabskich .  Ponadto w sprawach o odszkodowanie z reguły dochodzi do krzyżowania się kilku porządków prawnych, a co za tym idzie, przepisów prawa procesowego oraz materialnego różnych krajów,  a także różnych języków, co stanowi istotną barierę dla szybkiego dochodzenia roszczeń przez pasażerów. W konsekwencji, w szczególności w przypadku pasażerów obcokrajowców, którzy w dobie globalizacji pochodzą ze wszystkich kontynentów, roczny termin jest okresem niewystarczającym. To zbyt krótko, by przeprowadzić negocjacje z linią lotniczą oraz, w przypadku ich niepowodzenia, zaangażować lokalnego, kompetentnego pełnomocnika do wniesienia pozwu oraz przeprowadzenia postępowania sądowego. Magdalena Bursa-Łapińska, Starszy Radca Prawny AirHelp"
http://turystyka.wp.pl/dominikana-kiedy-najlepiej-sie-tam-wybrac-6096734102000769a,"Dominikana - kiedy najlepiej się tam wybrać? Jednym z najbardziej popularnych kierunków egzotycznych wśród Polaków jest Dominikana. Od tego roku z Polski nareszcie możemy polecieć tam nie tylko w okresie zimowym, ale także latem. Sprawdziliśmy, kiedy najlepiej się tam wybrać, by cieszyć się piękną pogodą. - Do tej pory na Dominikanę polscy turyści mogli polecieć tylko zimą. W tym roku w biurach podróży dostępne są także loty na sezon letni. I, co ważne, turyści polecą z Warszawy bez przesiadek – mówi Klaudyna Mortka z Wakacje.pl. - Już widzimy, że to dobra wiadomość dla rodzin z dziećmi, bo większy komfort przelotu jest w przypadku tej grupy szczególnie ważny.   Dominikana  to kierunek idealny dla par i rodzin, które liczą na wypoczynek i zwiedzanie okolicy. Tamtejsze hotele są doskonale przygotowane i wyróżniają się bardzo dobrą obsługą oraz doskonałym jedzeniem w formule all inclusive. Na miejscu czekają piękne, szerokie plaże i wieczorne rozrywki. To także doskonałe miejsce do uprawiania sportów wodnych, takich jak: windsurfing, kitesurfing, parasailing, żeglarstwo, kajakarstwo, narty wodne i nurkowanie. Zdaniem ekspertów serwisu Wakacje.pl nie ma pory, którą można zdecydowanie odradzić, lub zdecydowanie polecić na wizytę w tym kraju - warunki naturalne zachęcają do odwiedzenia Dominikany o każdej porze roku w zależności od indywidualnych upodobań.  Najczęściej jednak jeździmy tam, gdy w Polsce jest zima lub jesień. Można wtedy nacieszyć się słońcem i ciepłem, których w tym czasie tak brakuje w naszym kraju. Temperatura osiąga wtedy powyżej 25 st. C. Latem jest znacznie cieplej i wilgotniej (powyżej 30 st. C), co znacznie potęguje poczucie ciepła. To idealna pora na wycieczkę, dla tych, którym nigdy nie jest za gorąco.  Warto wiedzieć, że pora deszczowa na Dominikanie trwa od maja do grudnia, ale nie oznacza to, że cały czas leje. To zazwyczaj gwałtowne opady, które nie trwają za długo – a po nich następuje słońce, które szybko wszystko osusza, co pozwala na błyskawiczny powrót na plażę. Co ważne, na całych  Karaibach  od czerwca do listopada trwa sezon na huragany. Jednak te zazwyczaj omijają Dominikanę lub nie stwarzają tam szczególnego zagrożenia."
http://turystyka.wp.pl/tajemniczy-klient-w-hotelu-czy-faktycznie-jest-gosciem-incognito-6106997625174145a,"Tajemniczy klient w hotelu. Czy faktycznie jest gościem „incognito”?  Wchodzi do hotelu, wczuwa się w rolę klienta i bacznie obserwuje wszystko, co go otacza. Tajemniczy klient ma dostrzec możliwie najwięcej plusów i minusów. Lista rzeczy do sprawdzenia jest długa. Zwraca uwagę na różne elementy, których goście na pierwszy rzut oka nie widzą. Tak jest w przypadku i sieci hoteli, i biur podróży. Jednak jest między nimi zasadnicza różnica. Tajemniczy klienci są niemal wszędzie. Praktycznie w każdej branży usługowej. Jeszcze kilkanaście lat temu budzili postrach, dziś ich obecność w liniach lotniczych, sklepach, bankach, restauracjach czy hotelach jest czymś zupełnie naturalnym. Ich zadanie jest proste. Mają zweryfikować czy m.in. poziom obsługi jest na wysokim poziomie i czy dba się o standardy firmy. Osoby wcielające się w tę rolę postępują według wcześniej ustalonego scenariusza i sporządzają raport wedle wytycznych. Pracownicy nie wiedzą jak wyglądają i kiedy się pojawią. Co oceniają? Przykładów można podać wiele. Choćby to, czy w recepcji wita się każdego z uśmiechem, a obsługa jest pomocna. Ponadto jak pracownicy reagują na niestandardowe, drobne prośby i czy podczas nocnej zmiany zdarzy im się zasnąć. Oceniane jest także to, czy klienci płacący więcej, są lepiej traktowani, na ile dyskretny jest serwis sprzątający, jak dokładnie przygotowane są pokoje dla gości oraz czy poranne śniadanie jest takie, jak przewidują to standardy firmy (jeśli standardem w danej sieci hoteli jest to, że w restauracji serwowane są rano np. dwa typy serów i nie ma świeżo wypiekanego pieczywa, tajemniczy klient nie może tego poddać krytyce). Po wizycie wypełniany jest szczegółowy raport, który trafia do rąk przełożonych. Na jego podstawie pracuje się nad poprawną jakości, wyciąga się konsekwencje personalne, ale też przyznaje premie. Przedstawiciele biur podróży lub konsultanci, którzy na co dzień doradzają przyszłym urlopowiczom wybrać odpowiedni kierunek wakacyjny, wysyłani są na wyjazdy studyjne. Czy można nazwać ich tajemniczymi klientami? I tak, i nie. Sprawdzają wszystkie te same elementy, co ""klasyczni"" recenzenci incognito. Jednak w tym przypadku właściciele hoteli wiedzą, że będą mieć nietypowych „gości”. Należy zwrócić uwagę, że te hotele często nie należą do dużych sieci i to właśnie podczas wyjazdów studyjnych jest szansa, aby zweryfikować, co tak naprawdę oferują klientom. Ktoś mógłby zarzucić, że resort może wcześniej przygotować się na ich przyjazd. Tak zapewne jest w wielu przypadkach, w końcu właścicielom zależy na dobrej opinii. Jednak trudno byłoby nagle zmienić nieciekawą fasadę, wyremontować kapitalnie łazienki, położyć nowe wykładziny czy sprawić, że z okien zamiast parkingu ujrzymy piękną plażę. Inna osoba mogłaby powiedzieć, że po co dopytywać się konsultantów o szczegóły dotyczące hotelu, skoro wystarczy przeczytać opinie klientów na stronie ośrodka. Z tym bywa różnie. Ocena jest niekiedy bardzo subiektywna, przesadzona i ktoś wystawia negatywny komentarz, ponieważ nie spełniono wszystkich jego oczekiwań, a te potrafią być naprawdę wybujałe. Doświadczony konsultant bądź przedstawiciel biura, który miał szansę odwiedzić kilkadziesiąt czy więcej ośrodków, potrafi obiektywnie oszacować, czy zasługują one na polecenie czy raczej powinno się je odradzać. Jedną z takich osób jest Klaudyna Mortka z portalu Wakacje.pl. Tylko na  Dominikanie  odwiedziła przeszło 60 hoteli. Jest jedną z nielicznych osób w Polsce, która ma tak rozległą wiedzę na temat zakwaterowania w tym egzotycznym kraju, coraz liczniej odwiedzanym przez naszych rodaków. Opowiedziała nam, jak krok po kroku wygląda wyjazd, podczas którego oceniane są ośrodki. Touroperatorzy typu Rainbow, Itaka czy TUI organizują wyjazdy dla przedstawicieli biur podróży pośredniczących w sprzedaży wycieczek. W jakie miejsca ich zabierają? Wszędzie tam, gdzie oferują wycieczki – są to nie tylko Hiszpania, Egipt, Grecja, Włochy czy Bułgaria, ale też Malediwy, Tajlandia, Mauritius, Kuba czy Dominikana. Dotyczą wyjazdów letnich, na narty, a także rejsy promami. Choć brzmi to jak praca marzeń i darmowy urlop, nie jedzie się tam na wypoczynek. Dziennie odwiedza się od kilku do kilkunastu ośrodków i notuje się dosłownie wszystko. Punkt po punkcie. Od ogólnego wyglądu hotelu i jakie wrażenie sprawia, po uprzejmość obsługi, wygląd miejsc ogólnie dostępnych, takich jak recepcja, korytarze czy restauracja. No i oczywiście pokoje. Zwraca się uwagę na ich standard, wielkość, czystość, widok z okna, czy jest np. sejf, lodówka, telewizor. Ważnym kryterium oceny jest łazienka. Sprawdza się nie tylko to, co wewnątrz budynku, ale też na zewnątrz. Ocenia się ogród, taras, odległość do plaży i to jak ona wygląda. Turysta powinien wiedzieć, czy jest kamienista, żwirowa, piaszczysta, przestronna czy wąska. Co ciekawe, ocenie podlega także…zapach! Drobnostka, ale kto podczas urlopu chciałby czuć zapach stęchlizny? Klaudyna Mortka opowiada także, że dzięki wyjazdom studyjnym można na własnej skórze przekonać się, czy faktycznie można polecić dane miejsce. Przykładem może być Dominikana. TPrzedstawicielkę wakacje.pl zaskoczył tam wysoki standard. Bez względu na resort, obsługa była niezwykle uprzejma i pomocna, a ogrody otaczające obiekty piękne i zadbane. Na ogólne wrażenie składały się drobnostki, których nie da się przekazać w broszurze reklamowej. A detale często mają wpływ na zadowolenie z urlopu. Na podstawie zdobytej przez pracowników wiedzy nie tylko tworzy się suche raporty. Ma ona przede wszystkim pomóc wybrać klientom odpowiednią ofertę. Przykładowo będąc zainteresowanym daną wycieczką można dowiedzieć się, czy jest ona dla nas odpowiednia. Może okazać się, że wybrany przez nas ośrodek położony jest na wzgórzu, gdzie do plaży trzeba zejść po kilkudziesięciu stopniach. Dla rodzin, które wybierają się z małymi dziećmi może okazać się to problematyczne. Klienci mają różne wymagania – niektórym zależy przede wszystkim na niskiej cenie, innym na świetnej lokalizacji, a jeszcze innym na wysokim standardzie. Doświadczony konsultant będzie mógł rzeczowo dopasować do nas skrojone na wymiar wakacje. Ponadto warto zagłębiać się w szczegóły podczas poszukiwania na stronach biur podróży idealnego miejsca na wypoczynek. Często znajdują się tam recenzje, a także specjalne oznaczenia, mające na celu potwierdzić, że hotel został osobiście zweryfikowany."
http://turystyka.wp.pl/polskie-hotele-naleza-do-najczystszych-w-europie-6106969065363585a,"Polskie hotele należą do najczystszych w Europie A to niespodzianka. W rankingu czystości obiektów hotelowych w Europie, przygotowanym na podstawie ponad 2 milionów opinii przez portal hotel.info, Polska znalazła się w czołówce. Wyprzedziła nawet Austrię i Niemcy. Gdybyście przeczytali tę informację latem, w trakcie podróży zatłoczonym tramwajem lub pociągiem (gdzie – jak wszyscy wiemy – raczej trudno o zapach konwalii i fiołków), pewnie nie moglibyście uwierzyć. Jednak rozmaite badania i raporty potwierdzają to jednoznacznie: czystość jest dla Polaków bardzo ważną kwestią. Zarówno, jeśli chodzi o wybór restauracji (aż 59% ankietowanych rodaków przy wyborze lokalu największą uwagę zwraca na jego czystość), jak i noclegu na wakacjach. Na tym ostatnim polu możemy się pochwalić. W rankingu opublikowanym przez hotel.info, polskie hotele i obiekty noclegowe zajęły czwarte miejsce! W skali od 0 do 10 dostały 8,65 punktu,  wyprzedzając kraje, które wydawałyby się nie do pobicia pod względem czystości nie tylko w Europie, ale na całym świecie. Ponad 2 mln użytkowników uznało, że w Polsce jest czyściej niż w Austrii, która otrzymała 8,60 punktu, oraz w Niemczech (8,53 punktu). Te ostatnie zostały ocenione na równi z Portugalią, a oba kraje wyprzedziła Chorwacja z 8,54 punktu. Pierwszą dziesiątkę zamknęły zaś Czechy i Rumunia, zdobywając ex aequo 8,52 punktu. Najwyższe noty, a jednocześnie tytuł największego hotelowego czyściocha Europy otrzymała Słowacja (8,75 punktu). Na drugim miejscu – i tu kolejne zaskoczenie – uplasowała się Bułgaria (8,70 punktu), a tuż za nią Szwajcaria (8,66 punktu). To chyba powód do dumy, że hotele w Warszawie, Krakowie, Poznaniu zostały pod względem czystości ocenione tylko o jeden promil gorzej niż luksusowe obiekty w Zurychu czy Bazylei.  Zaskoczeni? Nie powinniście być. Nasz rynek hotelowy kwitnie. Jak wynika z informacji międzynarodowej firmy doradczej Cushman & Wakefield, liczba noclegów zarezerwowanych w Polsce w rośnie nieprzerwanie od 2009 roku. Wzrasta zarówno liczba rodaków podróżujących po kraju, jak i gości z zagranicy, a Polska staje się coraz bardziej rozpoznawalnym kierunkiem turystycznym (rodzimej branży sprzyjają też rosnące obawy o bezpieczeństwo w Europie). Poza tym ludzie coraz chętniej płacą więcej za wyższą jakość. Z badania Hotel Price Index wynika, że w Polsce, w 2016 roku średnia cena za dobę hotelową wzrosła o 8 proc. w porównaniu z 2015 rokiem.  Wszystko to powoduje, że właściciele i zarządcy hoteli wkładają olbrzymie starania nie tylko w to, by przyjezdni wybrali właśnie ich ośrodek, ale także by chętnie do niego wracali. A czystość pokoi i łazienek to jedna z podstawowych rzeczy, na które zwracają uwagę goście i o których piszą w swoich opiniach, polecając lub odradzając innym pobyt w wybranym miejscu."
http://turystyka.wp.pl/rusza-weekend-za-pol-ceny-6106936030664833a,"Rusza „Weekend za pół ceny” Dziś o godz. 17 rusza długo wyczekiwana akcja ""Polska zobacz więcej"". W jej ramach między 31 marca a 2 kwietnia br.  będzie można przenocować w wielu hotelach, zjeść w wielu restauracjach i korzystać z rozmaitych atrakcji, płacąc jedynie połowę normalnej ceny. W sumie w akcji weźmie udział 450 instytucji! Polacy ruszą się z domów? To już druga edycja akcji „Polska zobacz więcej – weekend za pół ceny”. Pierwsza odsłona, zorganizowana jesienią przez Ministerstwo Sportu i Turystyki, w której wzięło udział ok. 400 muzeów, zamków, kopalni, parków, hoteli, pensjonatów, ośrodków spa, karczm i restauracji w całym kraju, przyciągnęła ok. 60 tys. Polaków. W wiosennej, drugiej edycji wydarzenia, do organizacji której przyłączyła się Polska Organizacja Turystyki, weźmie udział około 50 więcej instytucji i ośrodków. I ma w niej uczestniczyć ok. 100 tys. rodaków, skuszonych 50-proc. zniżkami. 
W zależności od miejsca połowa ceny będzie obowiązywała na: wstęp, wybrane spektakle, popisowe dania, wydarzenia. A także wybrane przejazdy, bo do akcji przyłączyło się również kilku przewoźników. Organizatorzy akcji twierdzą, że cały weekend będziemy mogli spędzić już za 40 zł za dzień. Sprawdziliśmy - będzie to trudne, ale nie niemożliwe.  Zorientowaliśmy się też, co fajnego można za pół ceny zrobić w ten weekend w kilku większych miastach. Trochę się rozczarowaliśmy. W Warszawie na przykład  – jak pokazują wyniki wyszukiwania – do akcji włączyło się zaledwie 17 instytucji, w tym 4 hotele, 2 teatry i 5 muzeów. W innych dużych miastach sytuacja nie wygląda znacznie lepiej. Dlatego szukając, lepiej nie nastawiać się na konkretne ośrodki, tylko np. na województwa. W ten sposób mamy większe szanse znalezienia „perełek”.  A czasem atrakcje są naprawdę niecodzienne. Na przykład Muzeum Wsi Lubelskiej zaprasza w promocyjnej cenie na pokaz orki konnej, w akcji bierze udział również Muzeum Sprzętu Gospodarstwa Domowego, a bilety do niego w weekend za pół ceny kosztują zaledwie 3 zł (w sobotę wstęp jest bezpłatny). „Polska zobacz więcej” to zatem doskonała okazja nie tylko ku temu, by pojechać w góry, nad morze, pójść do teatru czy na pyszną kolację, ale również – by odkryć kraj z tej strony, z której być może jeszcze go nie znamy.  Najbliższe trzy dni zachęcają do wyjazdów i wyjścia „na miasto” - nie zmarnuj ich w domu."
http://turystyka.wp.pl/oman-i-zea-otwarte-na-polskich-turystow-6081891941565569a,"Oman i ZEA otwarte na polskich turystów Zjednoczone Emiraty Arabskie są w tej chwili najchętniej wybieranym kierunkiem podróży egzotycznych. Oferują wysoki standard hoteli i piękne plaże, czyli to, co turyści lubią najbardziej. Sąsiedni Oman dopiero zaczyna być przez polskich turystów kojarzony z turystyką wypoczynkową, ale już spotyka się ze sporym uznaniem.  ZEA są kierunkiem całorocznym, z bezpośrednim przelotem z Polski i bogatą ofertą hoteli w dobrym standardzie. Wypoczywać tu można m.in.: w Dubaju, Abu Zabi, Fudżajrze czy Adżmanie. We wszystkich tych miastach nie brakuje atrakcji w postaci parków rozrywki, muzeów czy restauracji na każdą kieszeń.  Dodatkowo temperatury powietrza nie spadają poniżej 20 st. C, a w miesiącach letnich potrafią osiągnąć nawet dwa razy więcej. – Te czynniki bez wątpienia wpływają na rosnącą w ogromnym tempie popularność tego kierunku – mówi Klaudyna Mortka z portalu wakacje.pl. – Korzystne są też ceny, o średnio 300 zł niższe niż w ubiegłym roku. Za tygodniowy pobyt w hotelu czterogwiazdkowym ze śniadaniem zapłacimy od 2050 zł. W ofercie biur podróży, tak jak w sezonie zimowym przed rokiem, znalazł się także Oman. Kierunek ten również dostępny jest z bezpośrednim przelotem czarterowym. Gwarancja pogody, ponad 300 km pięknych, piaszczystych plaż, zabytki sprzed setek lat czy zjawiskowa, wręcz bajkowa pustynia to znaki rozpoznawcze tego kraju, który uchodzi za jedno z najbardziej przyjaznych turystom na Bliskim Wschodzie.  W ubiegłym sezonie zimowym ten kierunek bił rekordy popularności wśród Polaków szukających alternatywy dla Egiptu czy Tunezji. – Oman wybierany był głównie przez pary nastawione na wypoczynek. – Ceny wycieczek do niezwykle luksusowych hoteli pięciogwiazdkowych zaczynają się już od 4200 zł za osobę z formułą all inclusive – dodaje Klaudyna Mortka. A skoro Oman i ZEA uznawane są za alternatywę dla Egiptu, do którego przestaliśmy jeździć tak chętnie jak przed laty, to czy jest szansa, że ten kierunek wróci do łask? Wszystko na to wskazuje. – W ostatnim raporcie Polskiego Związku Organizatorów Turystyki widać 25 proc. przyrost sprzedaży – mówi Klaudyna Mortka. – Tendencję wzrostową obserwujemy również w Wakacje.pl.  W Egipcie turyści lubią najbardziej: pewną pogodę i mnogość atrakcji w hotelach, np. pokazów tańca, animacji czy parków wodnych. Ceny za tydzień w hotelu trzygwiazdkowym z dwoma posiłkami zaczynają się już od 1523 zł."
http://turystyka.wp.pl/maha-albulushi-to-ona-otworzyla-arabskim-kobietom-droge-do-nieba-6109455214335617a,"Maha AlBulushi - to ona otworzyła arabskim kobietom drogę do nieba Mówią o niej ""duma Omanu"". Nie bez powodu. Maha AlBulushi to pierwsza kobieta na stanowisku pierwszego oficera w lotnictwie cywilnym, pochodząca z tego kraju. W pracy siedzi za sterami Airbusa A330 lub Boeinga 737s, a jej zdjęcia na Instagramie biją rekordy popularności. Nie będzie nadużyciem stwierdzenie, że Maha otworzyła innym kobietom drogę do nieba. Odkąd rozpoczęła pracę na zdominowanym przez mężczyzn stanowisku, przełamała pewne bariery, które w krajach arabskich są szczególnie ciężkie do przeskoczenia. – Cieszy mnie to, że mogę inspirować inne kobiety w krajach arabskich, nie tylko w  Omanie  – mówi. Maha podróżowała z rodziną od dziecka. Nie chciała być fryzjerką, sprzedawczynią czy nauczycielką. Już od najmłodszych lat marzyła o pracy za sterami samolotu. – Rodzice zawsze myśleli, że zmienię zdanie – wspomina. – Ale odkąd na poważnie weszłam w ten biznes, to zawsze mnie wspierali.   Omanka ma dyplom z marketingu, ale na co dzień, jako pilot, lata na średnich i długich dystansach. Pracuje u narodowego przewoźnika - Oman Air - na stanowisku starszego pierwsze oficera, czyli drugiego (po kapitanie) pod względem rangi pilota statku powietrznego. Awans w liniach lotniczych jest uzależniony od starszeństwa u danego przewoźnika. W efekcie pierwszy oficer może mieć więcej doświadczenia niż kapitan. I tak często jest w przypadku Mahy.    Kobieta podkreśla, że marzenia to jedno, ale w tej pracy liczy się coś jeszcze. – Od pasji powinno się zaczynać, ale sukces w tym zawodzie jest możliwy tylko dzięki ciężkiej pracy – dodaje. – Liczy się też umiejętność obracania przeciwności losu w mocne strony. Na lotniskach wciąż przecierają oczy ze zdumienia, gdy przez szybę dostrzegają arabską piękność, ale w Omanie Mahę zna każdy – jest tam niczym celebrytka. Powoli na całym świecie też robi się o niej coraz głośniej. To dzięki jej aktywności w mediach społecznościowych. Jej profil na Instagramie śledzi ponad 90 tys. osób, czyli tyle ile… Edytę Górniak. Nie trzeba być specjalnie spostrzegawczym, żeby zauważyć, że Maha to piękna kobieta, dlatego jej posty na Instagramie zbierają codziennie tysiące serduszek.    W sieci kobieta publikuje zazwyczaj selfie (zawsze w tradycyjnym nakryciu głowy), czasem widoki z różnych miejsc na świecie, które odwiedza. Głównie z tropikalnych wysp czy ciepłych krajów, bo za zimą nie przepada. Uwielbia papugi, dlatego często na zdjęciach pozuje właśnie z nimi – nawet za sterami samolotu.     Zobacz też: Najpiękniejsze kobiety za sterami samolotów."
http://turystyka.wp.pl/malaga-piekna-rywalka-madrytu-6044417789723777a,"Malaga - piękna rywalka Madrytu Malaga to stolica Costa del Sol, czyli Wybrzeża Słońca, oraz jedno z najchętniej odwiedzanych miejsc w Hiszpanii. W Polsce jest przede wszystkim znane z reklamy czekoladek. Ten duży port handlowy i rybacki leży na samym południu Półwyspu Iberyjskiego, pomiędzy Gibraltarem a Almerią. Posiada wszystko to, czego potrzebuje turysta do udanego urlopu - piękne plaże, wiele słonecznych dni w roku i mnóstwo atrakcji. Ponadto baza noclegowa, gastronomiczna i rozrywkowa są tu bardzo dobrze rozwinięte. Malaga to stolica Costa del Sol, czyli Wybrzeża Słońca oraz jedno z najchętniej odwiedzanych miejsc w Hiszpanii. W Polsce jest znana przede wszystkim z reklamy czekoladek. Ten duży port handlowy i rybacki leży na samym południu Półwyspu Iberyjskiego, pomiędzy Gibraltarem a Almerią. Posiada wszystko to, czego potrzebuje przeciętny turysta do udanego urlopu - piękne plaże, wiele słonecznych dni w roku i mnóstwo atrakcji. Ponadto baza noclegowa, gastronomiczna i rozrywkowa są tu bardzo dobrze rozwinięte. Malagę otaczają wody Morza Śródziemnego oraz Góry Betyckie. To drugie największe miasto w Andaluzji liczy ponad pół miliona mieszkańców. Niedaleko stąd do Sewilli, Kordowy czy Granady. W pobliżu znajduje się kilka słynnych kurortów, takich jak Marbella, Torremolinos oraz Fuengirola. Przed spragnionym słońca turystą rysują się w okolicy wspaniałe krajobrazy - dzięki łagodnemu klimatowi na równinie Hoja de Malaga uprawia się pomarańcze, banany, figi, bawełnę, oliwki, trzcinę cukrową oraz winorośl, z której owoców produkuje się słynne, słodkie wino malaga. Tym, czym może pochwalić się miasto, jest czysta i zadbana plaża, a najpopularniejszy jej odcinek, niezwykle chętnie wybierany przez turystów, to Playa de La Malagueta. Malaga prezentuje zabytki rangi światowej. Można tu zobaczyć mauretańską twierdzę Alcazaba z XI w. - największą w całej Hiszpanii budowlę warowną, wzniesioną przez muzułmanów, położony na wzgórzu fenicjański zamek Castillo de Gibralfaro czy dawny teatr rzymski. El Palmeral de las Sorpresas, czyli Palmiarnia Niespodzianek, to pasaż wzdłuż brzegu doku, przy którym mieszczą się muzea i palmy. To idealne miejsce na odpoczynek podczas zwiedzania Malagi. Malaga jest miastem rodzinnym Pabla Picassa i Antonia Banderasa. Obecność słynnego kubisty można odczuć na każdym kroku. W jego dawnym domu znajduje się teraz muzeum. Większość atrakcji jest położona od siebie w niedużej odległości, tak więc warto poruszać się po mieście pieszo. Jeśli jednak ktoś ma mało czasu, może skorzystać z autobusu turystycznego. Jeżdżą dwie linie - jedna kursuje po centrum Malagi, natomiast druga do Museo Automobilistico. Obowiązkowym punktem jest wjazd na szczyt Gibralfaro. Można z niego zobaczyć wspaniałą panoramę miasta. Koniecznie trzeba zatrzymać się w miejscu, skąd rozpościera się widok na arenę walk byków. Z pobytu w Maladze zadowoleni będą również amatorzy spokojnego wypoczynku w cieniu egzotycznej roślinności. Mnóstwo tu bowiem ogrodów botanicznych (np. Retiro), które zachęcają do spacerów i wieczornych przechadzek. Kiedy najlepiej udać się do Malagi?  Jeśli ktoś lubi wygrzewać się w słońcu i niestraszne mu wysokie temperatury, powinien wybrać się tutaj w lipcu i sierpniu. Temperatury w tym okresie oscylują w granicy 27-35 st. C, w nocy nie spadają poniżej 20 st. C. Najprzyjemniejszymi miesiącami na zwiedzanie Malagi są maj, czerwiec i wrzesień, gdy temperatury zazwyczaj nie przekraczają 30 st. C. Jest to też czas, gdy bilety lotnicze są trochę tańsze w porównaniu do szczytu sezonu. 8 km na południowy zachód od miasta znajduje się jedno z największych lotnisk Hiszpanii - Aeropuerto de Málaga. Bez problemu można się do niego dostać pociągiem z centrum miasta. Odlatują stamtąd samoloty do Krakowa, Wrocławia i do Warszawy Modlina. Ceny biletów w jedną stronę rozpoczynają się od ok. 150 zł. W miesiącach letnich są ok. dwa razy droższe."
http://turystyka.wp.pl/wielkanoc-w-maladze-tutaj-banderas-jest-jednym-z-wielu-6109351044556929a,"Wielkanoc w Maladze - tutaj Banderas jest jednym z wielu Wielki Tydzień w Maladze to dla miasta czas niesamowity, przepełniony pasją, tradycją, pachnący kadzidłem i słodkimi churros, wypełniony odgłosem trąbek i bębnów. To ważny czas dla Antonio Banderas, który co roku świętuje Wielkanoc w Maladze, bo należy do jednego z bractw skupionych wokół tradycji wielkanocnej. Monika Rząca z Wakacje-Hiszpania.pl sprawdziła, jak to się zaczęło. Centrum Malagi, słońce powoli chowa się za budynki, pozostawiając przechodniom wiosenny chłód. Ulice wypełnia zapach kawy niesionej przez trójkę turystów głośno rozmawiających po hiszpańsku z mocnym niemieckim akcentem. Czekam w wąskiej uliczce tuż przy kościele Świętego Jana. Zza rogu wychodzi bardzo elegancki mężczyzna i z uśmiechem przeprasza za spóźnienie. Dokładnie ułożona fryzura błyszcząca od brylantyny i mocny zapach wody kolońskiej przyciągają moją uwagę, kiedy wchodzimy do Kościoła Świętego Jana.  Eduardo Rosell Vergara to Hermano Mayor, czyli Starszy Bractwa Reales Cofradias Fusionadas, to najwyżej stojąca osoba w hiszpańskiej konfraterni. Jako jej prezydent bierze udział we wszystkich najważniejszych decyzjach bractwa i reprezentuje je na zewnątrz. Z dumą opowiada historię kościoła, wokół którego skupia się cofradia (bractwo religijne), sięgającą 1487 roku, kiedy to królowie katoliccy przejęli Malagę i na miejscu zburzonych meczetów postanowili zbudować cztery świątynie, w tym Kościół Świętego Jana Chrzciciela.  Prowadzi mnie od jednej kaplicy do drugiej opowiadając o każdej z figur znajdujących się w świątyni. - To Cristo de Ánimas de Ciegos, opiekun hiszpańskich spadochroniarzy i najstarsza rzeźba, którą znajdziemy w Maladze. Ciebie na pewno bardziej zainteresuje María Santísima de Lágrimas y Favores (tj. Najświętsza Maria od Łez i Próśb). To figura, dla której przychodzą tu tłumy zaraz po tym, jak Antonio Banderas zniknie z horyzontu - opowiada. - Wiesz, że hymn, śpiewany tuż przed wyjściem tronu z Dziewicą, został napisany właśnie przez niego? Pewnie, dlatego zawsze śpiewa najgłośniej, zna tekst najlepiej ze wszystkich. Banderas zawsze z dumą wypowiadał się o miejscu swojego pochodzenia. Aktor urodził się w domu przy calle Sebastián Suvirón, w samym centrum Malagi. Dla małego Antonia okolice Kościoła Świętego Jana Chrzciciela były doskonałym miejscem do zabawy i grania w piłkę z rówieśnikami. W jednym z wywiadów wspominał, że to tu pobrali się jego rodzice, tu także został ochrzczony, dlatego od dziecka czuje głęboką więź z tą parafią i ze swoją płaczącą Dziewicą.  - Pamiętam, jak Antonio jeszcze jako nastolatek, organizował loterie i zbiórki na zakup trzech figur oprawców. Miały zastąpić te, zaginione podczas nocy klasztorów, kiedy to zniszczono ogromną część rzeźb, obrazów i innych obiektów architektury sakralnej - opowiada Evaristo, który w bractwie jest od 46 lat.  - On od zawsze bardzo się angażował w działalność bractwa. Przez 10 lat, kiedy wyjechał z  Hiszpanii , nie mógł wrócić do Malagi żeby wyprowadzić swoją “Panią”, to bardzo to przeżywał. Jego brat, Javier, za każdym razem wysyłał mu zdjęcia i gorące pozdrowienia od swoich towarzyszy. W momencie, kiedy ugruntował swój status i stał się rozpoznawalny mógł zawrzeć w swoich umowach klauzulę zwalniającą go ze zobowiązań w okresie wielkanocnym. Przez ostatnie 15 lat Antonio nie zawiódł nigdy i zawsze w Niedzielę Palmową rozpoczynał hymn “Lagrimas de San Juan”. Evaristo twierdzi, że w Maladze najpierw rodzice zapisują nowonarodzone dziecko do bractwa, a potem do rejestru urodzeń. Podobnie miało być z małym Antoniem, który z Bractwem Fusionados miał być związany od kołyski.  - Tutaj czuje się jak u siebie, znamy się od lat, starzejemy się, ale nic się nie zmienia. Antonio jest bardzo popularny, dlatego kiedy wyprowadzane są trony pełno tu fotografów, dziennikarzy i ludzi, którzy zwyczajnie chcą uczestniczyć w tej samej procesji, co ich ulubiony aktor - ciągnie Hermano Mayor. - Wielkanoc to jedyny okres w roku, w którym Jose (pełne imię aktora to Jose Antonio), może się spotkać z przyjaciółmi. Kiedy zakrywa głowę zielonym kapturem, staje się anonimowy, jest tylko jednym z wielu. Wielki Tydzień w Maladze to niesamowity czas. Tłumy nie śpieszą się na msze, a na procesje, którymi przepełnione są ulice miast. Z planem tras w ręku, przekąskami i butelkami wody w plecaku, z zapałem przeciskają się, aby zobaczyć ulubione trony i najukochańsze dziewice. Celebracja rozpoczyna się w Niedzielę Palmową (tron Banderasa wychodzi na ulicę o godz. 10.50) a kończy w Niedzielę Wielkanocną. Każdy tron to platforma z przedstawioną na niej sceną religijną z udziałem Chrystusa lub Dziewicy. Matka Boska znajduje się najczęściej pod olbrzymim baldachimem, a towarzyszy mnóstwo świeżych kwiatów i świec. Waga konstrukcji przekracza często 2-3 tony, dlatego procesja, zależnie od wielkości bractwa może liczyć od kilkudziesięciu do kilku tysięcy uczestników. Ta, w której uczestniczy Antonio Banderas, liczy sobie bagatela 700 osób. Potrzeba 210 osób, aby podnieść tron, a na samo wyjście z kościoła procesja potrzebuje około 2 godzin (całą trasę pokonuje w ciągu 8-9 godzin). Aktor pełni jedną z najważniejszych funkcji w bractwie - mayordomo de trono. To osoba, która dyryguje tronem, decyduje kiedy ma stanąć, kiedy robi się przerwę, kiedy podnosi się platformę.  Malagijskie bractwa zrzeszają około 70 tys. osób i co ciekawe dołączyć do bractwa może każdy. - To nie piłka nożna, tu można być fanem i Madrytu i Barcelony - tak Evaristo odpowiada mi na pytanie, czy można należeć do kilku bractw jednocześnie. - W swoich szeregach mamy osoby spoza Malagi, a nawet spoza kraju, które przyjeżdżają do Andaluzji tylko na czas Wielkanocy. Uzyskanie tytułu brata okazuje się łatwiejsze niż można by przypuszczać. Oficjalna strona bractwa Reales Cofradias Fusionadas informuje, że aby zostać jednym z nich należy odesłać wypełniony formularz mailem. Może dołączyć każdy, wystarczy znać członka, który może poświadczyć, że interesant jest katolikiem oraz że chce brać udział w życiu bractwa przestrzegając jego normy. Roczna składka członkowska to 48 euro. Dla fanów Banderasa to pewnie niewiele zważywszy na fakt, że w Niedzielę Palmową przy odrobinie szczęścia, można stanąć z aktorem w ramię w ramię i wspólnie odśpiewać hymn do Płaczącej Matki.  Jeszcze jedno, jeśli nie wiesz, czego życzyć osobie należącej do bractwa, nie pomylisz się życząc jej dobrej pogody. Deszcz to najgorsze, co może spotkać konfraternię podczas Wielkiego Tygodnia, wtedy nie płacze tylko niebo, płaczą wszyscy. Zwłaszcza ci, którzy stracili być może jedyną w życiu okazję do niesienia tronu."
http://turystyka.wp.pl/czy-sa-na-swiecie-miejsca-do-ktorych-turysci-jeszcze-nie-dotarli-6108782952401025a,"Czy są na świecie miejsca, do których turyści jeszcze nie dotarli? Wydawałoby się, że takich miejsc już nie ma. Osoby mające aspiracje być wielkimi obieżyświatami są przekonane, że cały glob jest w zasięgu ich ręki i, odpowiednio przygotowując się do wyjazdu, można dotrzeć wszędzie. Są jednak pewne miejsca, do których się nie jeździ. I to nie ze względu na niesprzyjające warunki atmosferyczne czy aktywne wulkany. Nawet polityka danego kraju nie ma tu większego znaczenia (wycieczki do Korei Północnej są coraz powszechniejsze). Mowa o ok. 100 miejscach, w których nikt sobie nie życzy obecności „obcych”. Jeśli złamiemy tę regułę, możemy się liczyć z poważnymi konsekwencjami. Określenie „plemiona izolowane” brzmi mało groźnie. Nie dajcie się jednak zwieść pozorom. Owe plemiona tworzą ludzie, którzy nie utrzymują kontaktu dosłownie z nikim z zewnątrz. Dlatego, że nie chcą lub nie mają pojęcia, że świat poza ich terytorium wygląda zupełnie inaczej. O ich istnieniu wiemy dzięki sąsiednim plemionom lub zdjęciom lotniczym. Wiedza na temat ich sposobu życia, czym się żywią, jak się leczą, jest zazwyczaj niewielka. Nawet rządy krajów, na których terenie się znajdują, mają blade pojęcie, co tak właściwie się tam dzieje. Na poniższej mapie zaznaczano, gdzie można spotkać plemiona izolowane. Najbardziej przerażającym dzikim społeczeństwem wydają się być Sentinelczycy, zamieszkujący wyspę North Sentinel na Oceanie Indyjskim. Terytorium pozostaje teoretycznie pod administracyjną władzą Indii, jednak po kilkunastu nieudanych próbach nawiązania pokojowych kontaktów z tubylcami rząd postanowił pozostawić ich w spokoju. Mieszkańcy nie chcą mieć do czynienia z cywilizacją i wynalazkami nowoczesnego świata i na widok obcych reagują agresją. Jeszcze nikt nie wrócił z wyspy żywy. Marynarka wojenna Indii utworzyła wokół wyspy strefę buforową, mającą utrzymać z daleka ciekawskich turystów i poszukiwaczy przygód (poniżej jedno ze zdjęć, jakie udało się wykonać z lotu ptaka). Ayoreo to kolejna odcięta od świata grupa tubylcza, która żyje na pograniczu Paragwaju i Boliwii, między rzekami Paraguay, Pilcomayo, Parapeti i Grande. Nie radzimy udawać się w tamte rejony, ponieważ marnie można skończyć swój żywot. Część z plemion, w tym Totobiegosode, bardzo chętnie napotka (tudzież upoluje) przypadkowego turystę – będzie można nimi wykarmić rodzinę. W Ameryce Południowej takich niedostępnych miejsc jest znacznie więcej. Gdyby kiedyś przyszło komuś do głowy odwiedzić kolumbijskie plemię Carabayo, amazońskie plemiona Awá i Guajá, boliwijskich Indian Toromona czy brazylijskich Indian Jururei lub plemię Kawahiva niech lepiej wcześniej napisze testament. To mogłaby być jego ostatnia wyprawa w życiu. Gdzie jeszcze turyści nie mają wstępu? Na teren ok. 40 plemion w Papui Nowej Gwinei. Zanim wybierzemy się na samodzielną wycieczkę po tym kraju, musimy dowiedzieć się w lokalnych informacjach, gdzie poruszanie się jest dozwolone, a gdzie nasza stopa nigdy nie powinna stanąć. Nie jest tak, że od razu zabito by tam przypadkowego turystę. Chodzi przede wszystkim o uszanowanie ich odmienności i nie zakłócanie spokoju. W przypadku Afryki najwięcej odizolowanych ludów żyje w środkowej części kontynentu, jednak wciąż nie wiadomo, czy jest ich kilkanaście czy kilkadziesiąt. Opinie na ten temat są podzielone. Część osób jest zdania, że powinno nawiązać się z nimi kontakt, część przekonuje, że trzeba ich zostawić w spokoju. Rządy takich krajów, jak Brazylia czy Papua Nowa Gwinea uważają, że tubylcze ludy są częścią ich kultury i nikt nie ma prawa wtrącać się w ich sprawy. Nie oferuje im się (po wielu nieudanych próbach) pomocy, nie dostarcza żywności, leków, nie doprowadza się energii elektrycznej i dróg. Mają oddzielny teren, na którym żyją i nie są narzucone na nich obowiązki (np. podatki). Warto też wspomnieć, że istnieją także plemiona, które kiedyś były odcięte od świata, lecz później zaczęły kontaktować się z cywilizacją. Przykładem jest lud Jarawa, który pod koniec lat 90. XX wieku stał się atrakcją turystyczną. Niestety, kontakt z ludźmi Zachodu sprawił, że zaczęli m.in. zapadać na nieznane im wcześniej choroby, co doprowadziło do dużego spadku populacji Jarawiczyków. Innym przykładem może być Dziewięcioro Pintupi (zdjęcie powyżej), którzy byli prawdopodobnie ostatnimi Aborygenami prowadzącymi tradycyjne życie. 9-osobową rodzinę udało się „oswoić” w 1984 r. Dziś wszyscy członkowie ludu są artystami sztuki wizualnej."
http://turystyka.wp.pl/co-kryje-sie-w-walizkach-stewardes-i-stewardow-6108425423411329a,"Co kryje się w walizkach stewardes i stewardów? Niewielkie, wypełnione po brzegi walizki zawsze towarzyszą obsłudze samolotu podczas lotu. Wizualnie nie różnią się zbytnio od tych, które mają pasażerowie. Inna jest jednak ich zawartość. A z tym związane są przeróżne mity – niektórzy twierdzą, że można w nich znaleźć gaz usypiający, paralizator czy nawet broń. Aby rozwiać wszelkie wątpliwości, poprosiliśmy pracownika linii lotniczych, aby zdradził nam, co tak naprawdę kryje się w ""tajemniczym"" bagażu.  Zawartość bagażu obsługi samolotu zawsze wzbudzała w pasażerach dużą ciekawość. Idealnym przykładem może być moment, kiedy stewardesy i stewardzi pewnie i z klasą idą przez lotnisko, a za nimi suną walizki. Niemal wszystkie oczy zwrócone są w kierunku personelu pokładowego, a w głowie podróżnych często rodzi się pytanie: „Co oni ze sobą zabierają na pokład samolotu?”. Wątpliwości rozstrzyga dla nas steward Michał*. Każda linia ma wewnętrzną listę wymaganych rzeczy, które pracownik musi mieć przy sobie. Są to m.in. dokumenty – licencje, paszport, ubezpieczenie medyczne oraz często tzw. „manuale”, czyli instrukcje dotyczące bezpieczeństwa czy zasad serwisu. Koniecznie pod ręką musi być kamizelka odblaskowa oraz przepustka, bez których nie można poruszać się po płycie lotniska. W zależności od linii i tras, na jakich się lata, trzeba mieć książeczkę szczepień i fartuchy (używane podczas serwisu). Ale to nie wszystko. – Obowiązkowo w bagażu muszą się znaleźć: zapasowa koszula i bielizna. Nigdy nie wiadomo, czy będziemy musieli zatrzymać się gdzieś na noc, a następnego dnia trzeba wyglądać i czuć się świeżo – mówi Michał.Czy zawartość walizek stewardes i stewardów się różni? W niewielkim stopniu. – Panie muszą mieć dodatkowo rajstopy i zestaw do makijażu, panowie produkty do podstawowej higieny. Reszta jest taka sama – dodaje pracownik popularnych linii. Jakie dodatkowe rzeczy zabierają pracownicy? Steward otwiera walizkę i zaczyna po kolei wymieniać jej zawartość. – Mam tablet, zestaw akcesoriów do polerowania butów, łyżkę do butów, parasol, perfumy, coś do poczytania, okulary przeciwsłoneczne, zapasowy zegarek, wykałaczki, nić dentystyczną, przybory do pisania, zestaw do przyszywania guzików, odświeżacz do ust, środki przeciwbólowe, aspirynę i krople do oczu  – zdradza zawartość swojej torby Michał. Dodaje, że zabiera też ulubioną kawę lub herbatę, sałatkę czy kanapkę. A gdy wie, że czeka go długi lot, bierze ze sobą bluzę, trampki i inne ubrania, dzięki którym będzie mógł czuć się komfortowo. Gdyby ktoś miał wątpliwości – tak, to wszystko mieści się w jednym bagażu podręcznym. Bagaż podręczny chowany jest w specjalnych schowkach, pod siedzeniem lub na półkach pasażerskich. Natomiast jeśli chodzi o bagaż rejestrowany, możliwość jego zabrania określa przewoźnik, jest to uzależnione również od tego, czy lądując w danym mieście, trzeba się w nim zatrzymać na dobę lub dłużej. I tak, i nie. Pracownicy linii lotniczych poddawani są takiej samej kontroli osobistej, jak pasażerowie. To oznacza, że dotyczą ich podobne restrykcje. Podobne, ale z jednym wyjątkiem. Mowa o pojemności kosmetyków – załogi nie obowiązują na tym polu ograniczenia. I tu kolejny wyjątek – nie na wszystkich lotniskach. Przykładowo w Londynie także obsługa samolotu musi mieć płyny w maksymalnie 100-mililitrowych pojemnikach i przeźroczystych torebkach. – Są wytyczne odnośnie wyglądu walizek. Każda linia ma swoje, dostosowane do wyglądu mundurów. Nie może być tak, że każdy z załogantów ma inny bagaż – mówi Michał. – Pracodawcy zapewniają swoim pracownikom torby, ale jeśli ktoś chce mieć inną bądź większą walizkę (wciąż musi się ona zmieścić w limicie rozmiaru bagażu podręcznego), linia podaje, jakie modele są akceptowane – dodaje steward. *Imię zmienione na prośbę stewarda. Jako pracownik nie może podawać żadnych informacji związanych z linią lotniczą. Ponadto w materiale brak jego prywatnych zdjęć, ponieważ nie może udostępniać zdjęć elementu munduru - w tym bagażu."
http://turystyka.wp.pl/beata-pawlikowska-dla-wp-mocne-strony-6107378838341249a,"Beata Pawlikowska dla WP: Mocne strony Czytam właśnie autobiografię amerykańskiego pisarza Marka Twaina. Tego samego, który z humorem opisywał przygody Tomka Sawyera i Huckleberry Finna. I od razu na pierwszej stronie zaczęłam się śmiać, dlatego że to niesamowite jak bardzo zmienia się każda rzecz w zależności od tego z jakim nastawieniem i z jakimi emocjami człowiek do niej podchodzi. Więcej powiem. Zależnie od tego jakie jest moje instynktowne postrzeganie rzeczywistości, totalnie zmienia się jakość mojego życia. Mark Twain tak zaczyna swoją opowieść:
""Urodziłem się 30 listopada 1835 r. w prawie niewidzialnej wiosce Florida w stanie Missouri. W osadzie mieszkało zaledwie sto osób, a ja zwiększyłem jej populację o 1 proc. Myślę, że tego nie dokonali nawet najbardziej znakomici obywatele tego świata. Może brzmi to nieskromnie, ale taka jest prawda. Nikt wcześniej nie osiągnął czegoś takiego – nawet Szekspir. A jednak mnie udało się tego dokonać dla małej wioski o nazwie Florida, co jest jasnym dowodem na to, że mógłbym to zrobić dla każdego innego miejsca na świecie – choćby Londynu.” Mark Twain mógłby martwić się tym, że urodził się maleńkiej wiosce, o której nikt nigdy nie słyszał i której nawet nie można znaleźć na porządnej mapie. Ale on odwrócił tę sprawę w taki sposób, żeby znaleźć w niej to, co go wzmacnia zamiast koncentrować się na tym, co go osłabia. Zamiast skarżyć się, że pochodzi z małej, nikomu nie znanej wioski, on przedstawia się jako bohatera, który przyczynił się do wzrostu populacji o cały jeden procent, czyli – krótko mówiąc – jest kimś, kto zasłużył się dla potomności poprzez sam fakt przyjścia na świat jako niemowlę. Warto znać swoje mocne strony."
http://turystyka.wp.pl/norwegia-wsrod-fiordow-6044252705952897a,"Norwegia - wśród fiordów Ponad 5-milionowe Królestwo Norwegii leży w Europie Północnej na Półwyspie Skandynawskim. Do jego terytoriów wlicza się również szereg wysp, takich jak m.in. Jan Mayen w Arktyce czy archipelagi Lofoty i Svalbard. Wybrzeże kontynentalnej części kraju oblewają wody mórz Barentsa, Norweskiego, Północnego i cieśniny Skagerrak. Słynie ono z charakterystycznych głębokich zatok zwanych fiordami. Ponad 5-milionowe Królestwo Norwegii leży w Europie Północnej na Półwyspie Skandynawskim. Do jego terytoriów wlicza się szereg wysp, takich jak m.in. Jan Mayen w Arktyce czy archipelagi Lofoty i Svalbard. Wybrzeże kontynentalnej części kraju oblewają wody mórz Barentsa, Norweskiego, Północnego i cieśniny Skagerrak. Słynie ono z charakterystycznych głębokich zatok zwanych fiordami.  W Norwegii można uprawiać niemal każdy rodzaj sportu. Latem popularnością cieszą się wędkarstwo, wędrówki górskie, jazda konna, spływy kajakowe, rejsy łodziami czy wycieczki rowerowe. Bardziej doświadczeni miłośnicy aktywnego spędzania czasu nurkują w słonych wodach fiordów lub wyruszają na trekking wysoko w góry. Poza tym, ze względu na odpowiednie warunki, spotkamy tu także amatorów sportów ekstremalnych. Zimą natomiast mnóstwo osób uprawia narciarstwo biegowe i zjazdowe. Sposobów na zwiedzanie Norwegii jest wiele, począwszy od wyprawy samochodem bądź wycieczki rowerowej, a na rejsach po fiordach czy pieszej wędrówce skończywszy. Każdy z nich ma swój urok. Jasny fiord
Na zachodnim brzegu Półwyspu Skandynawskiego leży ponad 130-tysięczne Stavanger w okręgu Rogaland. Szczególnie popularne miejsce wśród amatorów pieszych wędrówek stanowi rejon pobliskiej 42-kilometrowej zatoki Lysefjorden, co po norwesku oznacza „jasny fiord”. Samochodem dostaniemy się tu po mniej więcej godzinie jazdy, ale dojedziemy w te strony również rowerem. Atrakcje Bergen
Jeszcze dalej na północ natkniemy się na największy port w kraju, czyli 280-tysięczne Bergen. Nad wejściem do niego od strony morza wznosi się Twierdza Bergenhus. Do jej najciekawszych atrakcji zaliczają się XIII-wieczna Sala Haakona i Wieża Rosenkrantza. Z kolei Bryggen, czyli Nadbrzeże, znane również jako Tyskebryggen (Niemieckie Nadbrzeże), historyczny rejon miasta, umieszczono w 1979 r. na liście UNESCO. Miejsce to zachwyca swoim malowniczym położeniem i 58 kolorowymi drewnianymi domami hanzeatyckich kupców. W wielu z nich znajdują się obecnie pracownie artystów. Działają tutaj także Muzeum Bryggens z eksponatami z epoki średniowiecza i Muzeum Hanzeatyckie i Schotstuene. Tuż obok, na słynnym targu rybnym pod gołym niebem (Fisketorget), można kupić świeże ryby z gatunków, o których istnieniu nie mieliśmy nawet pojęcia, spróbować pysznych potraw i poczuć prawdziwy norweski klimat. Centrum miasta z pobliskim wzgórzem Floyen – jednym z siedmiu otaczających Bergen – łączy kolej linowo-terenowa 
(Floibanen). Ze szczytu rozpościera się zapierający dech w piersiach widok na okolicę. Niecałą godzinę drogi od Bergen położone jest niezmiernie malownicze 15-tysięczne miasteczko Voss. Stanowi ono centrum aktywności takich jak narciarstwo, spadochroniarstwo, paralotniarstwo, wszelkiego rodzaju sporty ekstremalne i rozmaite wodne. Sognefjorden i okolica
Jeżeli wybierzemy się w stronę miejscowości Flam, natrafimy na popularny 110-metrowy wodospad Tvindefossen. Stąd blisko już do największego (długość 204 km) i najbardziej znanego norweskiego fiordu – Sognefjorden – jednocześnie drugiego najdłuższego na świecie (po Kangertittivaq na Grenlandii). Spektakularne brzegi zatoki o maksymalnej głębokości 1308 m warto obejrzeć podczas rejsu po jej błękitnych wodach. Ten region słynie z jeszcze jednego cudu natury, czyli największego lodowca w kontynentalnej Europie (o powierzchni 487 km kw.) Jostedal. Najwyższy jego punkt (nunatak) – Lodalskapa – leży na wysokości 2083 m n.p.m. Jedną z odnóg Sognefjorden stanowi 17-kilometrowy Næroyfjorden. Od 2005 r. widnieje na prestiżowej liście UNESCO (wraz z 15-kilometrowym Geirangerfjorden). Zbocza fiordu są bardzo strome. Tutejsze surowe krajobrazy pozostają w pamięci na zawsze. Na końcu zatoki czeka na turystów niewielka osada Gudvangen, z której można wypłynąć w rejs łodzią wikingów. Po miejscowych wodach kursują też luksusowe statki wycieczkowe, promy pasażerskie, pływają łodzie motorowe, a osoby chętne na samodzielną wyprawę wypożyczą również w okolicy kajaki. Zapaleni piechurzy mogą przespacerować się brzegiem fiordu do uroczej wioski Bakka. Z Polski do kilku norweskich miast latają tanie linie lotnicze. Przy odrobinie szczęścia można zarezerwować bilet za 19 zł w jedną stronę.
Paulina Kujawa, www.otherlife.pl (Magazyn All Inclusive)/ir"
http://turystyka.wp.pl/praca-na-statku-pasazerskim-6106630188918913a,"Praca na statku pasażerskim. Jak wygląda w rzeczywistości? Wyjść na pokład i w wolnej chwili wpatrywać się w tafle wody, poczuć na twarzy powiew bryzy morskiej i obserwować jak statek sunie przed siebie do miejsca którego jeszcze nie widać na horyzoncie. Jak przyznaje Simon Leśniak, można się zatracić. I choć praca wymaga poświęceń, zawsze gdy wyrusza w kolejny rejs, widok morza cieszy go tak samo, jak na początku. Nigdy nie marzył o pracy na morzu, ale zawsze wiedział, że najlepiej odnajdzie się w turystyce. Bez względu na to czy będzie dotyczyć lądu, nieba czy morza. Od lat mieszka z rodziną w Oslo, a kilkanaście miesięcy temu zatrudnił się u armatora Color Line. Właścicielem jest Olav Nils Sunde - jeden z najbogatszych ludzi w  Norwegii. Pracuje w restauracji na statkach pasażerskich Color Fantasy oraz Color Magic, pływających na trasie Oslo-Kiel. Rejs każdorazowo trwa 20 godz., ale godziny dla pasażerów mijają szybko - mają do dyspozycji m.in. aquapark, spa, sklepy, bary i restauracje. Simon pomaga utrzymywać porządek w sali restauracyjnej. Brzmi błaho, ale przy tak wielu pasażerachjest to nie lada wyzwanie. Czasami przebywa w niej jednoczeście 550 gości, którzy przychodzą jadać tu śniadanie, lunch i kolację. Drzwi praktycznie nigdy się nie zamykają. Jest jednak odpowiednia liczba osób na statku, dbających o to, aby pasażerowie wynieśli z podróży tylko miłe wspomnienia - na ok. 2,7 tys. gości przypada od 250 do 300 pracowników. Zmiana załogi następuje co 2-3 tygodnie.
- Pół miesiąca pracujemy, pół mamy wolne. W 2 tyg. przepracowujemy ok. 154 godzin. Można też przystać na 3-tygodniową zmianę, co oznacza 3 tygodnie wolnego, a wynagrodzenie nie ulga zmianie – mówi Simon. - To, co dla nas jest codziennością, a pasażerowie nie maja o tym pojęcia, to ogrom pracy! Koledzy na zmywaku muszą myć codziennie nawet 16 tys. talerzy. Koleżanka robi ""bieg po schodach"", wycierając poręcze na wszystkich 15 piętrach. Kolejna przygotowuje na konferencję 600 kanapek. Jest co robić i nikt się nie obija – opowiada. Czy tak specyficzny tryb pracy ma więcej zalet czy minusów?
- W mojej ocenie praca, która pozwala na dwa tygodnie wolnego w miesiącu to super sprawa. Na początku życie na statku było ciężkie. Kiedy schodziłem, chwytałem za telefon dzwoniąc do ludzi i umawiając spotkania. Brakowało mi przyjaciół, jednak z czasem zżyłem się z załogą i zaprzyjaźniłem się z wieloma osobami. Żyjemy razem przez 2 tyg., dosłownie 24 godz. na dobę, wiec musimy dbać o dobrą atmosferę. Mamy do dyspozycji siłownię, kino, pokoje dzienne. Ponadto każdy posiada osobną kabinę, co daje duże poczucie prywatności – zdradza Simon. 
A kiedy nastaje długo oczekiwany czas wolnego, często wyjeżdża gdzieś na wakacje. W domu nie przebywa praktycznie wcale. - Jeśli chodzi o związki, to można to jakoś pogodzić. Wielu pracowników ma rodziny, dzieci, niektórzy są przed emeryturą, na statku tworzą się też pary. Dla niektórych jest to praca na całe życie. Ponadto za tym, aby się jej podjąć, przemawia czynnik finansowy. Jednak odnoszę wrażenie, że na wycieczkowcach pracują głównie ludzie młodzi, chcący szybko zarobić dobre pieniądze na start czy na studia. Warto wspomnieć, że na morzu mamy zapewnione wyżywienie i nocleg, więc praktycznie nie wydajemy ani grosza. Czyli zostaje 14 dni na ""przehulanie"" wypłaty, albo na inne codzienne wydatki. Można sporo zaoszczędzić – opowiada o swojej pracy Simon Leśniak.   Ile można zarobić? 
- To zależy od tego, gdzie firma jest zarejestrowana. Nasza flota jest pod norweska banderą i obowiązują norweskie prawo pracy i stawki. Kelnerzy zarabiają miesięcznie ok. 15-20 tys. zł (przed odliczeniem podatku). Na wycieczkowcach na Atlantyku za rok pracy pracownik może liczyć na ok. kilkadziesiąt tysięcy dolarów, jednak kosztem rozłąki z najbliższymi. Brak możliwości uczestnictwa w uroczystościach rodzinnych, izolacja i intensywna praca to sporo wyrzeczeń. - Kiedy są sztormy, to przyjemnie kołysze do snu. Gorzej z wykonaniem pracy. Choroba morska dopada także załogę. To powoduje u większości z nas ospałość. Osobiście nigdy nie miałem styczności z bardzo wysokimi falami, ponieważ nie kursujemy na otwartym morzu, a przez duńską cieśninę Skagerrak, która chroni nas przed Atlantykiem - mówi Leśniak.
Dodaje, że mimo dużego rozmiaru statku i nowoczesnych stabilizatorów, odczuwa się kołysanie - najbardziej w okresie jesienno-wiosennym. Najgorzej znoszą to małe dzieci i osoby starsze. Jednak dyskomfort trwa przez 3-4 godziny, potem statek sunie już po gładkiej wodzie.   - Na promie jest 2700 twarzy. Począwszy od 80-letnich weteranek, które przynajmniej kilka razy w roku pływają na naszych statkach, po kilkuletnie dzieci, które potrafią wejść w każdy zakamarek. Nigdy nie jest nudno. Szacunek jest ogromny – działa to w obie strony. Oferując serwis i zapewniając bezpieczeństwo gwarantujemy pasażerom przyjemny rejs i to do nas wraca w postaci życzliwości. Goście lubią z nami pływać i dobrze wspominają podróż – opowiada Simon.
To głównie Norwegowie i Niemcy, nie brakuje też Polaków.   Na pytanie o najmilszą sytuację, jaka przydarzyła się na statku, Simon bez wahania odpowiada, że Wigilia 2016. Co prawda musiał wtedy pracować przez 3 tyg., wliczając w to Nowy Rok, jednak nie oznaczało to rozłąki z bliskimi mu osobami.
- W Wigilię prom nie kursuje, ale cumowaliśmy w Kiel, więc nie mieliśmy jak przedostać się do Oslo. Jednak ze stolicy wypływał jeden z naszych statków, którym mogły zabrać się nasze rodziny, a następnie dołączyć do nas w Kiel. Zamknęliśmy wejście na prom i Wigilia się zaczęła. Taka prawdziwa, marynarska. Rodzice do dzisiaj miło to wspominają! W pierwszy dzień świąt na pokład weszło 1,6 tys. pasażerów, z czego 200 stanowili członkowie naszych rodzin. Ciężko to wspominam, ponieważ byliśmy po trudnej nocy i w niezbyt dobrej formie. Nie wiem jak na innych statkach, ale u nas alkohol w pracy jest absolutnie nieakceptowalny – mówi mężczyzna.   Pasażerowie często zastanawiają się, gdzie śpi załoga
Kabiny dla pracowników znajdują się głównie na 2, 3 i 4 pokładzie – są to zewnętrzne strony pokładu samochodowego. 
- Obserwując statek z zewnątrz można zobaczyć małe, okrągłe okna przy linii wody. W czasie większych fal woda w nie uderza. Fajna sprawa, ale ciężko wtedy zasnąć. Ponadto luksusem jest wstawać o 7:25 i być w pracy o 7:30. Zero korków, śnieżyć, ulew. Raz zaspałem i tłumaczyłem się tym, że „autobus nie przyjechał pod kabinę"" – mówi o swojej pracy Simon.Co z czasem wolnym? Statek codziennie przebywa na lądzie od 10:00 do 14:00. W tym czasie pracownicy mający 12 godzinne zmiany mogą pozwolić sobie na 2,5 godziny przerwy i wybrać na zakupy do Kiel.   Na koniec Simon opowiada, że choć pasażerowie wyruszają w rejs, by przyjemnie spędzać czas, na tak dużym statku mogą się zdarzyć różne sytuacje, dlatego zawsze znajduje się na nim lekarz.
- Mamy tzw. hospital. W nagłych wypadkach pierwsza pomoc jest udzielana na miejscu i zwykle to wystarczy. W sytuacji zagrażającej życiu wzywany jest helikopter ratunkowy, który przylatuje z najbliżej znajdującego się wybrzeża. Z racji obieranego kierunku jest to głównie Szwecja lub Dania. Pomoc przylatuje w ekspresowym tempie - tłumaczy Simon Leśniak."
http://teleshow.wp.pl/ucho-prezesa-odcinek-12-juz-na-youtube-gosciem-w-gabinecie-witold-waszczykowski-6110436553246337a,"""Ucho prezesa"" - odcinek 12. już na Youtube. Gościem w gabinecie Witold Waszczykowski Kolejny odcinek ""Ucha prezesa"" pojawił się na Youtube. W 12. odsłonie popularnego serialu komediowego dochodzi do spotkania głównego bohatera z Witoldem Waszczykowskim. Minister chce wytłumaczyć się przed liderem partii z porażki, jaką poniósł w Brukseli podczas wyborów nowego szefa Rady Europejskiej. Oprócz tego, w najnowszym epizodzie czeka na nas niespodziewany zwrot akcji. Do prezesa dzwoni bowiem z Brukseli sam Donald Tusk!  Ostatnio w ""Uchu prezesa"" mieliśmy okazję zobaczyć kulisy spotkania głównego bohatera z Tadeuszem Rydzykiem. Teraz lider partii przyjmie w swoim gabinecie ministra obrony narodowej, wokół którego nagromadziło się w ostatnim czasie sporo ciemnych chmur. Jak Witold Waszczykowski tłumaczy się ze swoich wpadek? Zobacz 12. odcinek ""Ucha Prezesa"", który jest już dostępny za darmo na Youtube. Najnowszy odcinek rozpoczyna się od krótkiej wymiany zdań między prezesem a Mariuszem. Po chwili do poczekalni gabinetu na Nowogrodzkiej przybywa minister obrony narodowej. Wydarzeniu temu towarzyszy rozbrzmiewający hymn Unii Europejskiej. Waszczykowski próbuje być miły w stosunku do pani Basi i zaczyna ją komplementować. Robi to jednak na tyle nieudolnie, że wytyka jej… zmarszczki. - Pan to jak jakieś gafy nie strzeli to chyba chory - podsumowuje przebywający w poczekalni syn pani Basi - Tomuś.
Minister po wejściu do gabinetu nie potrafi wydusić z siebie słowa. Bohater jest wyraźnie wystraszony, co nie umyka uwadze prezesowi. - Co pan tak na mnie patrzy jak jeleń w reflektor?
- Bo… to znaczy… ja mówiłem, że to się nie uda, ale Pan kazał…
- Co się niby nie udało?
- No w tej Brukseli…
- Wprost przeciwnie. Wszystko się udało. Rozmowa dotyczy oczywiście wyboru Donalda Tuska na szefa Rady Europejskiej. Prezes zaskakuje swojego gościa informacjami, że polska dyplomacja odniosła niebywały sukces, a Beata Szydło udowodniła swoją wyższość nad innymi mocarstwami. Minister nie jest jednak przekonany co do słów prezesa: - Ale ja tam byłem i widziałem…
- Co pan widział? Pan bardziej wierzy swoim oczom czy moim słowom?  Rozmowie przysłuchuje się Tomuś, który nie może nadziwić się temu, co słyszy: - 27:1, nawet Legia tak nigdy nie dostała! Następnie rozmowa przechodzi na temat Donalda Tuska. Panowie zastanawiają się, co zrobić, aby skompromitować największego politycznego przeciwnika w oczach opinii publicznej. W gabinecie zjawia się Małgorzata z komisji śledczej w sprawie Amber Gold. Atrakcyjna blondynka od razu wpada w oko Mariuszowi. Prawa ręka prezesa próbuje zaimponować ekspertce. Kobieta pozostaje nieugięta na komplementy ministra spraw wewnętrznych. Sprytem udaje mu się zdobyć numer telefonu do pani Małgorzaty. - Ładna dziewczyna - kwituje pani Basia.
- Ładna, potweetowałbym z taką w nocy… - dodaje przebywający w poczekalni prezydent. Spotkanie Waszczykowskiego i prezesa kończy się kolejną gafą ministra. Chcąc skomplementować wodza, wytyka mu… niski wzrost! Nieoczekiwanie w gabinecie rozbrzmiewa telefon. Okazuje się, że do prezesa dzwoni… Donald Tusk. Ubrany w trykot Unii Europejskiej z piłką u boku szef Rady Europejskiej przekazuje głównemu bohaterowi pozdrowienia. Oczywiście lider jest wściekły. - Polska to nie jest piłka do kopania. Jeszcze się policzymy piłkarzyku! W 12. Odcinku ""Ucha prezesa"" wystąpili: Robert Górski, Mikołaj Cieślak, Izabela Dąbrowska, Paweł Koślik, Sebastian Stankiewicz, Agata Wątróbska i Roland Nowak. Do końca drugiej serii ""Ucha Prezesa"" pozostały dwa odcinki, które pojawią się już tylko na platformie ShowMax. Kolejny sezon produkcji powróci z kolei po wakacjach.   Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/byc-jak-modelka-daria-zhalina-z-top-model-na-castingu-udzial-w-podobnych-rozmowach-to-codziennosc-modelek-6110164179294337a,"""Być jak modelka"": Daria Zhalina z ""Top Model"" na castingu! Udział w podobnych rozmowach to codzienność modelek Dzień z życia modelki? Najważniejsze są castingi. Tym razem w programie podglądamy pracę Darii Zhaliny, jednej z finalistek 6. edycji programu ""Top Model"".  Daria ma 21 lat. Jest wysoka i smukła. Mierzy 181 cm wzrostu, a jej wymiary to 83-65-93. Gdy przyjechała do Polski, nie miała znajomości, nie znała też dobrze języka. A jednak udało jej się zaistnieć. Wzięła udział w programie ""Top Model"", pracuje w zawodzie. Kamera Telewizji WP towarzyszyła jej podczas castingu. Jak wypadła Daria?  Oglądajcie ""Być jak modelka"" w niedzielę o 18:00 w Telewizji WP.  Tutaj znajdziesz aktualny program tv! Tu pobierzesz za darmo aplikację Program TV:"
http://teleshow.wp.pl/damy-i-wiesniaczki-ola-ciupa-w-kontrowersyjnym-show-6110119130470017a,"""Damy i wieśniaczki"": Ola Ciupa w kontrowersyjnym show!  Modelka, od niedawna działająca również jako DJ, na swoim facebookowym profilu zapowiedziała nowy odcinek programu ""Damy i wieśniaczki"". Jak się okazuje, celebrytka wystąpiła w programie, przeistaczając się z tytułowej damy w dziewczynę poznającą prawdziwe oblicze polskiej wsi. Kiedy zobaczymy odcinek z jej udziałem? Ola Ciupa wszystko dokładnie opisała (pisownia oryginalna): ""Kochani !!!! Wzięłam udział w programie Damy i wieśniaczki !! Emisja w TTV 27.04 ! Było ciężko ale przeżyłam niesamowitą przygodę ! Zobaczyłam co to prawdziwa wieś a nie taka, którą znałam z teledysków w których wystąpiłam.... Jak przystało na prawdziwą Słowiankę dałam radę. Moje zmagania juz 27 kwietnia w TTV. Razem ze mną w programie wystąpił mój przyjaciel Dr Krzysztof Gojdź, któremu jestem bardzo wdzięczna bo wspaniale zajął się moją zmienniczką i przyczynił się do jej metamorfozy. Mam nadzieję, że będzie to wspaniały odcinek, który pokaże, ze nie ważne gdzie mieszkamy tylko to w jaki sposób myślimy i wszystko jest w naszej głowie"". O co chodzi w programie? Jak czytamy na oficjalnej stronie stacji:  ""Bogate, pewne siebie i zadbane polskie damy pojadą się na głęboką prowincję. Niektóre z nich po raz pierwszy w życiu. Tam czeka je ciężka fizyczna praca, wstawanie z kurami i bieda na każdym rogu. Zderzone z codziennymi problemami życia na wsi będą próbowały opanować sytuację. W tym świecie nikt im nie zaserwuje na obiad sushi. W tym samym czasie dziewczyny z prowincji, które na co dzień ledwo wiążą koniec z końcem, zasmakują luksusu"". Ciupa stwierdziła, że poradziła sobie w trudnych warunkach. Na zdjęciach, które opublikowała, widać, że starała się nawet wykonywać prace polowe, do czego raczej nie przywykła. O Aleksandrze zrobiło się głośno, gdy pojawiła się w klipie ""My Słowianie"" Cleo i Donatana jako jedna z uroczych wiejskich dziewcząt. Można ją było oglądać także na scenie podczas konkursu piosenki Eurowizja w 2014 roku, gdzie towarzyszyła wykonawcom. Ubijanie masła w skąpym stroju nijak ma się jednak do prawdziwego wiejskiego życia, o czym przekonała się na własnej skórze. 27-latka przyznała, że w show pojawi się również Krzysztof Gojdź, z którym  od kilku miesięcy się nie rozstaje. Nazwała go jednak tylko przyjacielem. Tymczasem lekarz gwiazd w jednym z wywiadów zdradził, że jest bardzo zakochany. Czyżby nie chodziło o miłość do Oli? Będziecie oglądać ""Damy i wieśniaczki"" z udziałem Ciupy?"
http://teleshow.wp.pl/ucho-prezesa-wroci-z-drugim-sezonem-kiedy-6110105107207809a,"""Ucho Prezesa"" wróci z drugim sezonem. Kiedy? Nowych odcinków można spodziewać się jednak dopiero po wakacjach. Fani muszą uzbroić się w cierpliwość i poczekać kilka miesięcy na kolejne odsłony satyrycznych rozmów Prezesa z gośćmi. Drugi sezon rozpocznie się we wrześniu. I w pierwszej, i w drugiej serii zaplanowano dwa końcowe odcinki dostępne za dodatkową opłatą. ""Ucho Prezesa"" to produkcja satyryczna, która pokazuje świat polskiej polityki. Serial można oglądać na platformie ShowMax i na YouTube. W tym ostatnim serwisie pierwszy odcinek, opublikowany trzy miesiące temu, obejrzało już prawie 8,5 miliona razy. Następne epizody mają nieco mniejszą oglądalność, ale dostępne są krócej. Od kilku dni dostępny jest 11 odcinek. Do tej pory zanotował 2,8 miliona odtworzeń, a zwiastun 12 wyświetlono już niemal milion razy.  Osoby odpowiedzialne za tworzenie produkcji mają prawo cieszyć się z sukcesu. Niespodziewanie dzięki serialowi Kabaret Moralnego Niepokoju stał się najbardziej znanym kabaretem w kraju. Nic dziwnego, że Robert Górski nie zamierza rezygnować z pracy nad satyrą. Według serwisu Wirtualnemedia.pl ""Ucho Prezesa"" doczeka się kontynuacji. Póki co fani mogą jeszcze liczyć na kilka darmowych odcinków pierwszego sezonu.  - Najnowszy odcinek pokazaliśmy w czwartek, 6 kwietnia. Potem tydzień przerwy i 20 kwietnia zaprezentujemy kolejny odcinek. Ostatni z tych, które będą ogólnie dostępne na YouTube, będzie miał premierę 27 kwietnia - poinformowała Magdalena Marzec odpowiadająca za komunikację w ShowMax, gdzie ""Ucho Prezesa"" pojawia się na kilka dni przed udostępnieniem bez opłat. Dla użytkowników tego serwisu przygotowane zostaną jeszcze dwa odcinki specjalne. Ich premiery przewidziano na 11 i 18 maja. Aby je obejrzeć, trzeba będzie jednak zapłacić. Co ciekawe, na kanale ""Ucha Prezesa"" pod zwiastunem 12 odcinka można przeczytać informację, że ""Premiera odcinka 12 już 10 kwietnia na YouTube"". Czyżby zapowiadanej przerwy miało jednak nie być? (( video_player http://wp.tv/i,dlaczego-ucho-prezesa-jest-takie-dobre-jeden-istotny-szczegol,mid,2000611,cid,4052,klip.html true #adv=1#   Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/gessler-narzeka-na-zarobki-w-tvn-ie-na-co-wydaje-pieniadze-6109872681269377a,"Gessler narzeka na zarobki w TVN-ie. Na co wydaje pieniądze? Magda Gessler od kilku lat jest jedną z największych gwiazd TVN-u. Obecny sezon ""Kuchennych rewolucji"" osiąga naprawdę dobre wyniki oglądalności, przez co restauratorka pojawia się w stacji coraz częściej. Nie przekłada się do jednak na wzrost wynagrodzenia, o czym Gessler zdecydowała się powiedzieć w jednym z ostatnich wywiadów. Sugeruje, że gdyby podobny program realizowała za granicą, jej zarobki byłyby znacznie wyższe. - To, co robię dla telewizji nie ma nic wspólnego z tym, ile zarabiam. To odległość kosmiczna. W TVN-ie nie ma się procentu z reklam, ani od niczego. Mam skromną stałą działkę, bardzo skromną w stosunku do tego, co się na świecie płaci za telewizję i to za tak udany program.  Gwiazda najchętniej ciężko zarobione pieniądze wydaje na buty i podróże, najlepsze hotele i restauracje. Niestety, Gessler nie podała konkretnych sum, które wypłaca jej stacja TVN. W 2013 roku ""Super Express"" ocenił, że restauratorka za udział w programach telewizyjnych dostaje około 720 tysięcy rocznie. Myślicie, że jest na co narzekać?  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/taniec-z-gwiazdami-szarpane-tango-szroeder-i-prawie-szczytujace-paso-doble-korcza-6109599859779201a,"""Taniec z gwiazdami"": ""szarpane"" tango Szroeder i ""prawie szczytujące"" paso doble Korcza Z programem pożegnał się Rafał Maserak. Czy kiedyś uda mu się wygrać? Tematem przewodnim kolejnego odcinka ""Tańca z gwiazdami"" był... cyrk. Niestety, nie chodziło raczej o autorefleksję nad kondycją formatu, ale o jeszcze bardziej festyniarskie niż zazwyczaj kostiumy i aranżacje piosenek. Myślicie, że nie da się skopać ""Przez twe oczy zielone"" Zenka Martyniuka? Tak, zespół grający w Polsacie to potrafi. Jako pierwsi na parkiecie zaprezentowali się Dominika Gwit i Żora Korolyow w charlestonie. Aktorka wybrała na tę okazję dość odważną kreację, odsłaniającą całe jej nogi i sporą część pośladków. Zachwyt jurorów był raczej umiarkowany: Iwona Pavlović stwierdziła, że Gwit ""ładnie łączyła nóżki"", zaś Beata Tyszkiewicz, już chyba mniej ostrożna, niż w ubiegłym tygodniu wyznała, że ""dobrze zaczęli cyrk""... Następnie zobaczyliśmy faworytkę Natalię Szroeder w parze z Janem Klimentem w tangu. Ich występ również nie porwał sędziów - Michał Malitowski stwierdził, że był ""szarpany"", zaś Pavlović, że tańczyli ""łopatologicznie"", bo ""zabrakło subtelnego stawiania kroków"". Dla Andrzeja Grabowskiego na szczęście było jednak ""pięknie i wspaniale"". Później quick stepa zatańczyli Monika Mariotti i Rafał Maserak. Chociaż oceny nie były za wysokie, jurorzy starali się nadrabiać je okrągłymi słowami o tym, że ""zakochuje się w tańcu"" i ""energii, która jest wow"".    W paso doble zaprezentowali się Wiktoria Omyła, Marcin Korcz oraz jego imponująco owłosiona klatka piersiowa. Ten taniec wreszcie zachwycił sędziów. - To było dobre, tradycyjne, konserwatywne paso doble - stwierdziła Iwona. Malitowski znów poszedł w swoją erotyczną symbolikę i stwierdził, że młody aktor zatańczył ""bardzo dobrze, prawie szczytująco""... Iwona Cichosz i Stefano Terrazzino zatańczyli sambę, która wywołała mieszane uczucia: wszyscy sędziowie, oprócz Malitowskiego, dali im po 10 punktów. On zaś ocenił występ na... zaledwie 5 punktów. - Brakowało mi rytmu - argumentował.   Jako ostatnich na parkiecie zobaczyliśmy Agnieszkę Kaczorowską w ""kociej masce"" i Michała Malinowskiego w tangu, które nie spotkało się z przychylną oceną. - Złapałeś mnie za oczy. Ta inscenizacja chwyciła mnie za serce. Technicznie fatalnie - stwierdziła Pavlović. - Zgodzę się z Iwoną, że to było fajnie zagrane, ale za mało szczegółów technicznych - wtórował jej Malitowski. Grabowski wygłosił z kolei komentarz w swoim stylu: - Pani tak pięknie dzisiaj wyglądała i to wcale nie dlatego, że miała pani zasłoniętą twarz - stwierdził. Później wszystkie pary zaprezentowały się w dwóch układach tanecznych: ""u cioci na imieninach"" (który Iwona podsumowała słowami ""po prostu się narąbaliście i w ogóle nie tańczyliście"") oraz ""w szkole"". Z programem pożegnali się Monika Mariotti i Rafał Maserak, któremu ponownie nie udało się dojść dalej niż do połowy programu. Znów liczył podobno na wygraną, na której ma mu bardzo zależeć. Niestety, stacja chyba nie podziela jego aspiracji, bo wciąż ""dostaje"" partnerki z dość ograniczonym medialnym potencjałem."
http://teleshow.wp.pl/druga-szansa-jej-sie-oplacila-zarobki-kozuchowskiej-przyprawiaja-o-zawrot-glowy-6110468138334337a,"""Druga szansa"" jej się opłaciła. Zarobki Kożuchowskiej przyprawiają o zawrót głowy! ""Druga szansa"" to serial skrojony na miarę Małgorzaty Kożuchowskiej. Nie tylko dlatego, że główna rola została stworzona z myślą o niej, ale i dlatego, że intensywnie pracuje na jego popularność, ingerując także w scenariusz według swojego gustu. A TVN docenia ją w sposób, o którym inni mogą tylko pomarzyć.  Serial, choć początkowo spotkał się z dużym entuzjazmem, później zmagał się z coraz mniejszym zainteresowaniem widzów, a wyniki oglądalności drugiego sezonu nie nastrajały optymistycznie. Przyciągnął o 640 tysięcy mniej widzów niż pierwszy, osiągając oglądalność na poziomie 1,63 miliona. Małgorzata postanowiła wziąć sprawy w swoje ręce i ingerować w scenariusz jeszcze bardziej niż do tej pory. TVN jest ponoć zachwycony jej pomysłami, a oglądalność wzrosła o 320 tysięcy. Czyli udało się odzyskać połowę widzów, którzy zrezygnowali w drugim sezonie. Obecnie ogląda go około 1,95 miliona osób. Nic dziwnego, że stacja chce docenić za to aktorkę. I jak wynika z informacji tabloidu, takiej nagrody inni mogą jej pozazdrościć.  - Małgosia obecnie będzie dostawać aż 15 tysięcy złotych za dzień na planie. Ale to nie wszystko – ujawnił informator „Super Expressu”. - Jako chyba pierwsza gwiazda w historii polskiego show-biznesu za każdy udzielony wywiad na temat serialu czy wrzucony post na Facebooku i Instagramie dostanie również wynagrodzenie. Szacuje się, że cała suma może zamknąć się w kwocie 600 tysięcy złotych za pracę przy jednym tylko sezonie serialu – dodało źródło tabloidu.   Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:  Zobacz także: Małgorzata Kożuchowska o pracy z dzieckiem"
http://teleshow.wp.pl/katarzyna-glinka-trzeba-powtarzac-sceny-z-mojej-winy-dlaczego-6110450652387457a,"Katarzyna Glinka: ""Trzeba powtarzać sceny z mojej winy"". Dlaczego? Aktorka przyznała, że to, co dzieje się na planie serialu, nie zawsze przypomina dobrą zabawę. Produkcja Polsatu, która przedstawia polską służbę zdrowia w krzywym zwierciadle, po pięciu latach przerwy wraca na szklane ekrany. Jedną z głównych ról otrzymała Katarzyna Glinka. Gwiazda w rozmowie z Wirtualną Polską zdradziła, że choć ""Daleko od noszy"" to serial komediowy, atmosfera na planie wcale nie jest żartobliwa. Aktorka przyznała, że czasami trzeba kilkukrotnie powtarzać pewne sceny. Dlaczego? Odpowiedzi szukajcie w powyższym wideo.  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/doda-przewiozla-nas-karetka-zobacz-zabawne-wideo-z-szalona-gwiazda-6109765947336321a,"Doda przewiozła nas karetką. Zobacz zabawne wideo z szaloną gwiazdą! Doda kierująca karetką w centrum Warszawy? Brzmi jak scenariusz szalonej komedii i tak właśnie jest - piosenkarka wciela się w rolę Anieli w serialu ""Daleko od noszy: Reanimacja"". Redakcja WP miała okazję wybrać się na przejażdżkę ze zwariowaną sanitariuszką i, jak możecie się domyślać, nie brakowało emocji! Zobaczcie nasze wideo: Co o swojej bohaterce mówi Doda? - Aniela nie do końca jest przeznaczona do ratowania ludzkich żyć, bo ona tak charyzmatycznie jeździ tą karetką, że moim zdaniem może być dla tych biednych pacjentów wręcz przysłowiowym gwoździem do trumny - śmieje się w rozmowie z WP piosenkarka. - To mój pierwszy raz za kierownicą ambulansu i jestem bardzo podekscytowana. Jestem bardzo dobrym kierowcą i cieszę się, że pokażę swoje umiejętności - dodaje. Serial ""Daleko od noszy"" emitowany jest w telewizji Polsat w każdą sobotę o 16:15. Będziecie oglądać Dodę w akcji? Zobacz też: Doda debiutuje w zupełnie nowej dla siebie roli"
http://teleshow.wp.pl/twin-peaks-powraca-kultowy-serial-davida-lyncha-od-maja-w-hbo-6110474075854977a,"""Twin Peaks"" powraca. Kultowy serial Davida Lyncha od maja w HBO Na tę wiadomość czekały miliony fanów ""Miasteczka Twin Peaks"". Nowa odsłona legendarnego serialu Davida Lyncha powróci na szklane ekrany już 22 maja. Produkcję będzie można obejrzeć wyłącznie na antenie HBO. Co jeszcze wiadomo o zbliżającej się premierze ""Twin Peaks""? Kontynuacja ""Miasteczka Twin Peaks"" składać będzie się z 18 epizodów. Serial zadebiutuje dwugodzinnym odcinkiem, którego fabuła nie jest jeszcze znana. Każda kolejna odsłona produkcji trwać będzie 60 minut. ""Twin Peaks"" to serial wyprodukowany dla Showtime, autorstwa Davida Lyncha, Marka Frosta oraz wspierającej ich producentki Sabriny S. Sutherland. Najnowsza wersja obrazu w całości wyreżyserowana została przez Lyncha. ""Twin Peaks"" pojawi się nie tylko w Polsce, ale również w Rumunii, Czechach, na Słowacji i na Węgrzech, w Bułgarii, Mołdawii, Słowenii, Chorwacji, Serbii, Kosowie, Czarnogórze, Macedonii oraz Bośni i Hercegowinie. ""Miasteczko Twin Peaks"" to jednaj z najbardziej kultowych produkcji telewizyjnych w historii. Nagrodzona trzema Złotymi Globami produkcja przedstawia losy tytułowej miejscowości zamieszkiwanej przez różnego rodzaju ludzi. Ich najskrytsze sekrety wychodzą na jaw, gdy odkryte zostają zwłoki zamordowanej nastolatki.  Akcja produkcji rozegra się dwadzieścia lat po tym, jak mieszkańcy Twin Peaks dowiedzieli się o śmierci Lary Palmer. W obsadzie serialu znaleźli się m.in. Kyle Maclachlan, Sheryl Lee, Kimmy Robertson i Everett McGill. ""Twin Peaks"" zadebiutuje na antenie HBO już 22 maja. Serial będzie można śledzić również online za pośrednictwem HBO GO. Co ważne, pierwszy i drugi sezon ""Miasteczka Twin Peaks"" pojawi się na antenie HBO3 (oraz na HBO GO) już 1 maja."
http://teleshow.wp.pl/billie-lourd-w-american-horror-story-corka-i-wnuczka-slynnych-aktorek-chce-zaistniec-w-show-biznesie-6109806777046657a,"Billie Lourd w ""American Horror Story"". Córka i wnuczka słynnych aktorek chce zaistnieć w show-biznesie Billie Lourd, córka Carrie Fisher i wnuczka Debbie Reynolds, wystąpi w siódmym sezonie ""American Horror Story"".  Aktorka znana z przeboju ""Gwiezdne wojny: Przebudzenie mocy"" zagra u boku Sary Paulson, Evana Petersa i Billy''ego Eichnera. Tradycyjnie już twórcy trzymają informacje dotyczące ról w tajemnicy.  Najnowsza odsłona nawiązywać będą do ostatniej kampanii i rywalizacji między Donaldem Trumpem a Hillary Clinton. Twórca cyklu, Ryan Murphy, uściślił jednak, że na ekranie nie zobaczymy kandydatów Republikanów i Demokratów. - Opowieści w ""American Horror Story"" zawsze były alegoriami - wyjaśnił. - Nie zobaczycie Trumpa i Clinton jako bohaterów cyklu.  Stacja FX zapowiedziała, że poza siódmym powstaną jeszcze dwa sezony ""American Horror Story"". Produkcja zawitała na antenie w 2011 roku i od tamtej pory zdobyła wiele prestiżowych nagród. W 2016 roku widzowie mogli śledzić krwawe wydarzenia w ""American Horror Story: Roanoke"". Ryan Murphy stworzył serial we współpracy z Bradem Falchukiem. Billie Lourd miała już okazję współpracować z Murphym przy ""Scream Queens"". W grudniu będzie można ją zobaczyć w filmie ""Star Wars: The Last Jedi"".  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/joanna-krupa-opublikowala-szokujace-wideo-modelka-jest-wsciekla-6110542270707329a,"Joanna Krupa opublikowała szokujące wideo. Modelka jest wściekła Prowadząca program ""Top Model"" i ""Misja Pies"" znana jest ze swojego zamiłowania do zwierząt i walki o ich prawa. Filmik, który zamieściła na swoim profilu instagramowym bardzo ją zdenerwował. Joanna Krupa nie szczędziła przykrych słów pod adresem osób pokazanych na nagraniu. Celebrytka natknęła się w sieci na filmik przedstawiający dwie osoby, które chciały zrobić sobie zdjęcie z upolowanym lwem. Kiedy mężczyzna poszedł przestawić kamerę, za jego plecami pojawił się kolejny drapieżnik. Zobaczcie sami:   ""Kawał gó***! Życzę, żeby karma za każdym razem dopadała tych łowców trofeów. Mam nadzieję, że to prawdziwy filmik i ktoś znalazł tę kamerę, a drugi lew jest cały! To właśnie spotyka frajerów - karma"" - napisała Krupa. Wideo wyprowadziło z równowagi piękną modelkę. Wszystko wskazuje jednak na to, że jest to kamapania społeczna, której celem było zwrócenie uwagi na problem bezmyślnego zabijania dzikich zwierząt. Reakcja Krupy była uzasadniona?  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/natalia-kukulska-chwali-sie-dziecmi-jeszcze-nigdy-nie-powiedziala-tak-duzo-6110521212225153a,"Natalia Kukulska chwali się dziećmi. Jeszcze nigdy nie powiedziała tak dużo Wokalistka chroni swoje życie prywatne i rzadko kiedy zjawia się na czerwonym dywanie. Ostatnio udzieliła wywiadu, w którym opowiedziała o swoich dzieciach. Wiedzieliście, że syn Natalii Kukulskiej jest niemal pełnoletni?  Natalia Kukulska jest jedną z najpopularniejszych wokalistek w kraju. Oprócz sukcesów zawodowych, gwiazda może pochwalić się także udanym życiem rodzinnym. Od 17 lat jest żoną Michała Dąbrówki. Para ma trójkę dzieci: 17-letniego Janka, 12-letnią Anię i 3-miesięczną Laurę. Piosenkarka w rozmowie z ""Faktem"" zdradziła, że najstarsze pociechy odziedziczyły talent muzyczny. 
- Mój syn akurat bardzo pokochał muzykę. Jest ona mu bardzo bliska i rzeczywiście widzę, że całkowicie go pochłania. Chodzi do szkoły muzycznej, gra na kilku instrumentach, głównie na perkusji i na pianinie. I cały czas się rozwija. Zaczął już nawet komponować, spędza z muzyką praktycznie cały swój czas. To jest dowodem na to, że rzeczywiście to uwielbia - powiedziała Kukulska. Ania, podobnie jak starszy brat, także chodzi do szkoły muzycznej. Czy pójdzie w ślady mamy i zostanie piosenkarką?
- Gra na pianinie, uwielbia śpiewać, ale na razie jest chyba za wcześnie, by cokolwiek prognozować - podsumowała Kukulska w rozmowie z ""Faktem"".  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/malgorzata-rozenek-majdan-wroci-do-azja-express-6110507363461249a,"Małgorzata Rozenek-Majdan wróci do ""Azja Express""?  Gwiazda TVN w najnowszym wywiadzie przyznała, że liczy na powrót do ""Azja Express"". Jak to możliwe?  Małgorzata Rozenek-Majdan znana jest jako gospodyni programów ""W dobrym stylu"" i ""Projekt Lady"". W ostatnich miesiącach największą sławę przyniósł jej jednak udział w show ""Azja Express"".  Perfekcyjna Pani Domu dała się poznać jako miłośniczka legginsów i autorka słynnego ""nie mów do mnie teraz"". W rozmowie z ""Party"" wyznała, że chciałaby ponownie pracować przy takiej produkcji jak ""Azja Express"". 
- Gdyby moja stacja zaproponowała mi wzięcie udziału w którejś z przyszłych edycji, nie wahałabym się ani minuty i od razu spakowałabym plecak. Tylko zabrałabym mniej rzeczy.  Rozenek-Majdan ma nadzieję, że TVN zrobi specjalną edycję, w której wystąpią uczestnicy z poprzednich części programu. W show wystąpiłaby jednak wyłącznie w parze z Radosławem.  Chcialibyście powrotu ""polskich Beckhamów"" na mały ekran?  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/sawczuk-odejdzie-z-barw-szczescia-przez-pniewskiego-nie-wie-jak-sie-zachowywac-6110516904106113a,"Sawczuk odejdzie z ""Barw szczęścia"" przez Pniewskiego? ""Nie wie, jak się zachowywać"" Wygląda na to, że po ostatnich miłosnych zawirowaniach Katarzyna Sawczuk nie wie, jak się zachować przy Patryku Pniewskim. Odejdzie przez to z ""Barw szczęścia""? Katarzyna Sawczuk w show-biznesie zaistniała jako łamaczka serc młodych aktorów. Spotykała się z Maciejem Musiałem i Antonim Królikowskim, który planował z nią ślub. Niestety, sprawa sama się rozwiązała przez posądzenia o jej rzekomy romans z Nikodemem Rozbickim. W końcu Katarzyna i Antoni rozstali się, a aktorka znalazła sobie nowego chłopaka. Jak się okazało, chodziło o poznanego na planie ""Belfra"" Patryku Pniewskim. W międzyczasie jednak w ""Tańcu z gwiazdami"" zauroczyła się partnerującym jej Wojciechem Jeschke, co podobno wyprowadziło z równowagi Pniewskiego.  Chociaż domysły na temat tego, że aktorka i tancerz mają się ku sobie, nie trwały długo. Widzowie odesłali Jeschke i Sawczuk do domu już w pierwszym odcinku. Mimo to, jak donosi kolorowa prasa, jej związek z Pniewskim i tak nie przetrwał. Zresztą krótko po rozstaniu oboje zaczęli zapewniać, że w ogóle nigdy nawet nie byli parą. Sytuacja między nimi jest bardzo napięta.  - Patryk jest bardzo rozżalony –powiedział informator ""Faktu"". Niestety, nawet jeśli młody aktor chciałby zerwać kontakty z Sawczuk, nie jest to takie proste. Obecnie oboje grają w ""Barwach szczęścia"".  – Kasia obawia się kłopotliwych sytuacji, nie wie, jak ma się zachowywać względem Pniewskiego. Zaczęła się zastanawiać nad porzuceniem serialu – dodał. Czy widzom przyjdzie się pożegnać z kolejną bohaterką? Tego nie wiadomo, ale z pewnością będzie musiała znaleźć wyjście z niezręcznej sytuacji.  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:  Zobacz także: Patryk Pniewski ostro o paparazzi. Co go łączy z Kasią Sawczuk?"
http://teleshow.wp.pl/historia-roja-porazka-tvp1-stacja-przegrala-z-konkurencja-6110507838441089a,"""Historia Roja"" porażką TVP1. Stacja przegrała z konkurencją Misyjna produkcja Jacka Kurskiego nie przypadła widzom do gustu. Oglądalność serialu spadała z odcinka na odcinek.  Serial ""Historia Roja, czyli w ziemi lepiej słychać"" powstał na podstawie filmu o tym samym tytule, który miał swoją kinową premierę w marcu 2016 roku. Wojenna produkcja przedstawia historię Mieczysława Dziemieszkiewicza, ps. ""Rój"" (w tej roli Krzysztof Zalewski-Brejdygant), żołnierza Narodowych Sił Zbrojnych, który po wojnie formuje własny oddział partyzantki antykomunistycznej. W obsadzie znaleźli się m.in.: Mateusz Łasowski, Konrad Marszałek, Wojciech Żołądkowicz, Bartosz Kotchedoff, Krzysztof Piątkowski, Marcin Kwaśny, Mariusz Bonaszewski, Robert Moskwa, Jacek Kawalec, Sławomir Holland, Jerzy Połoński i Klaudia Halejcio. 5-odcinkowy serial na antenie TVP1 pokazywany był w środy od 1 marca do 5 kwietnia o godzinie 20:30. Jak wynika z badania Nielsen Audience Measurement, średnia widownia wszystkich odcinków misyjnego serialu Jacka Kurskiego wyniosła jedynie 736 tys. osób. Analizując dane, wyraźnie widać, że z każdym kolejnym odcinkiem spada oglądalność. Pierwszy oglądało 1,10 mln, drugi - 905 tys., trzeci - 701 tys., a dwa ostatnie ok. 500 tys. osób. To z kolei oznacza, że TVP1 w czasie nadawania serialu przegrywa walkę o widza ze wszystkimi swoimi konkurentami w rynku telewizyjnym.  Pozycja lidera niezmiennie należy do TVP2, która w tym czasie nadaje serial ""Na dobre i na złe"". Drugie miejsce na podium przypadło w udziale TVN-owi (""Na Wspólnej"" oraz ""Milionerzy""). Stawkę zamyka Polsat z emisją ""Idola"".  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/janusz-zakrzenski-zginal-w-katastrofie-smolenskiej-nie-chcial-leciec-6110456578332801a,"Janusz Zakrzeński zginął w katastrofie smoleńskiej. ""Nie chciał lecieć"" Nazywano go ""aktorem wybitnie polskim"". Zasłynął rolami, w których wcielał się w postać marszałka Piłsudskiego. Młodsza publiczność doskonale kojarzyła go z serialu ""M jak miłość"". 10 kwietnia 2010 roku Janusz Zakrzeński zginął w katastrofie prezydenckiego tupolewa. Z opowieści jego żony Barbary wynika, że artysta nie miał zamiaru nawet wsiadać na pokład. Od początku miał złe przeczucia. Jeszcze 9 kwietnia 2010 roku grał w przedstawieniu ""Dżuma"" w Teatrze Polskim. W głowie kołatała mu jednak myśl, że to już koniec kariery na scenicznych deskach. Kilka dni wcześniej usłyszał bowiem, że to jego ostatni występ. Niespodziewanie został zwolniony, a na pożegnanie nie usłyszał nawet jednego słowa: ""dziękuję"". Dowiedział się o tym z działu kadr. Bardzo nad tym ubolewał. Mimo złego samopoczucia 10 kwietnia 2010 roku Zakrzeński wsiadł na pokład samolotu Tu-154M, którym miał polecieć na obchody 70. rocznicy zbrodni katyńskiej. - Janusz miał czytać fragmenty listów oficerów zamordowanych w Katyniu, które znaleziono w dołach śmierci. (...) Wylatywał jednak przygnębiony. Dlaczego? Trudno mi powiedzieć, po prostu nie chciał lecieć. W przeddzień katastrofy byłam z Januszem u lekarza i miał bardzo dobre wyniki. Chodził jednak na badania, ponieważ miał kłopoty z kręgosłupem, dostawał zastrzyki. On nie mógł długo siedzieć, bo potem ten kręgosłup go bolał. Z tego też względu w ogóle nie rozważał jazdy pociągiem do Katynia. W grę wchodził jedynie samolot. Dwa dni czy może dzień przed katastrofą odczułam dziwnie silne wrażenie pustki wokół siebie, powiedziałam o tym Januszowi. Może sam też miał jakieś złe przeczucia? - powiedziała żona aktora w rozmowie z Piotrem Czartoryskim-Szilerem. Okazało się, że tuż przed wylotem do Katynia Zakrzeński udał się w tajemnicy przed małżonką do zaprzyjaźnionej lekarki. Poprosił ją, aby opiekowała się jego ukochaną. Oprócz tego, odwiedził ks. abp. Andrzeja Dzięgę, pytając go, czy przyjdzie na jego pogrzeb.  Aktor nie był wcale pierwszą osobą, która została wytypowana do wyjazdu na obchody 70. rocznicy zbrodni katyńskiej. Wcześniej kancelaria prezydenta zwróciła się z taką propozycją do Jana Englerta, ten jednak odmówił. 10 kwietnia Zakrzeński ruszył w podróż do Katynia. Nigdy z niej jednak nie wrócił. Jego żona dowiedziała się o katastrofie od parkingowego z Teatru Polskiego. - Zadzwonił do mnie i krzyczał przez telefon, żebym włączyła pierwszy program TVP. U mnie pierwszy program ustawiony jest na TV Trwam. Włączyłam, dopiero po chwili zmieniłam na TVP. Zapamiętałam tylko obraz, na którym było widać kłęby dymu... Potem już nic nie pamiętam. Nie paliłam papierosów chyba z 15 lat, lecz w tamtym dniu wypaliłam paczkę - przyznała Barbara Zakrzeńska w tym samym wywiadzie. Żona aktora długo nie mogła podnieść się po tej tragedii. Nie zdecydowała się polecieć na miejsce katastrofy ze względu na swój stan zdrowia i ostrzeżenia lekarzy.  - Nie pamiętam już, kto powiedział mi, że widok ciał naszych bliskich jest tak straszny, że absolutnie nie powinnam oglądać ciała Janusza. (...) Jego rzeczy odbierałam w Mińsku Mazowieckim. Przyszło dwóch żołnierzy, zasalutowało i wręczyło mi paczkę, w której były jego rzeczy. Oddali mi obrączkę, różaniec w torebce, paszport, okulary. Miał dwie pary. Janusz musiał coś czytać w samolocie, bo tych nie otrzymałam. Dostałam drugie, zgniecione, które musiał mieć w kieszeni. Otrzymałam również wejściówkę na pokład samolotu, długopis, ale wydaje mi się, że to nie był jego, i sto złotych, które zabrał ze sobą w drogę. Więcej pieniędzy nie brał, jak również telefonu komórkowego, bo wiedział, że jedzie tylko na parę godzin... - podsumowała małżonka artysty w rozmowie z Piotrem Czartoryskim-Szilerem. 21 kwietnia 2010 roku w bazylice archikatedralnej św. Jana Chrzciciela w Warszawie odbyło się nabożeństwo żałobne w intencji aktora. We mszy, oprócz rodziny i przyjaciół, uczestniczyło m.in. wielu artystów, a także przedstawicieli władz państwowych na czele z ministrem kultury - Bogdanem Zdrojewskim. Po uroczystościach żałobnych Janusz Zakrzeński został pochowany na cmentarzu Powązkowskim.  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV:"
http://teleshow.wp.pl/gra-o-tron-sie-zmienia-nowe-stroje-bohaterow-mowia-wszystko-6110488777459841a,"""Gra o tron"" się zmienia. Nowe stroje bohaterów mówią wszystko Stacja HBO zaprezentowała klip promujący swoje seriale i programy, a w nim nowe wizerunki bohaterów ""Gry o tron"". Dała widzom nowe tropy? W spocie widzimy postaci znane z takich produkcji HBO jak ""Figurantka"", ""Westworld"" czy ""Dziewczyny"". Pojawia się tam także spora część obsady ""Gry o tron"" i jak szybko zauważono, aktorzy mają nowe stroje. Na nadchodzący siódmy sezon złoży się 7 epizodów. Premierę wyznaczono 16 lipca 2017 roku. Ekipa pracowała głównie w Irlandii Północnej, ale również w Hiszpanii i Islandii. Przypomnijmy, że w szóstej części cyklu w głównych rolach wystąpili Peter Dinklage, Nikolaj Coster-Waldau, Lena Headey, Emilia Clarke, Kit Harington, Maisie Williams i Sophie Turner. Wideo z udziałem gwiazd ""Gry o tron"" możecie obejrzeć poniżej."
http://teleshow.wp.pl/filip-chajzer-bohaterem-falszywego-wpisu-ostra-reakcja-prezentera-6110551322163329a,"Filip Chajzer bohaterem fałszywego wpisu? Ostra reakcja prezentera Filip Chajzer padł ofiarą internetowego oszustwa? Na pewno niesmacznego dowcipu. Bez jego wiedzy wykorzystano jego wizerunek przy wypowiedzi uderzającej w osoby korzystające z 500+. Post w końcu dotarł do samego zainteresowanego. Dziennikarz nie wytrzymał i ostrych słowach skrytykował twórcę tej manipulacji.  Od jakiegoś czasu w sieci krążył mem, z udziałem Chajzera, na którym miał ostro krytykować program 500+. Niewybredne słowa na temat rządowego pomysłu połączono ze zdjęciem prezentera tak, aby odbiorcy pomyśleli, że Chajzer nazywa rodziców przyjmujących świadczenie 500+ ""nieudacznikami, którzy wydadzą te pieniądze na alkohol”. Nic bardziej mylnego. Obrazek krążący w internecie okazał się oszustwem, o czym poinformował Chajzer w oświadczeniu na Facebooku. - Oświadczam. Nigdy w życiu nie wypowiedziałem tych słów. Nawet jeden przecinek nie jest tu prawdziwy. Ten obrazek z rzekomym cytatem jest kłamstwem od początku do końca. Od rana dostałem bardzo wiele obelg, które są cholernie przykre. Gnij debilu, który to wymyśliłeś – napisał.  Tutaj sprawdzisz aktualną ramówkę Telewizji WP  Tu pobierzesz za darmo aplikację Program TV: "
