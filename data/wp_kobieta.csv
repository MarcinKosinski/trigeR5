links,bodies
http://kobieta.wp.pl/worlds-50-best-restaurants-przyznane-na-podium-az-dwie-pozycje-europejskie-6109123820123777a,"World’s 50 Best Restaurants przyznane! Na podium aż dwie pozycje europejskie Po raz kolejny magazyn kulinarny Restaurant, we współpracy z najwybitniejszymi nazwiskami branży gastronomicznej, przyznał nagrodę w plebiscycie World’s 50 Best Restaurants. W pierwszej trójce pojawiły się dwa lokale europejskie. Zwycięstwo przypadło restauracji z Nowego Jorku.  Nagroda World’s 50 Best Restaurants jest uznawana w świecie kulinariów za najbardziej prestiżową i znaczącą. Restauracja może zyskać prawdziwy rozgłos, a jej notowania szybują w górę. Tytuł przyznawany od 2002 roku na podstawie ankiety wypełnianej przez najlepszych na świecie kucharzy, restauratorów, krytyków kulinarnych i smakoszy jest ważniejszy nawet od Gwiazdki Michelina. Obecnie w jury konkursu znajduje ponad ośmiuset ekspertów, którzy muszą odwiedzić restauracje startujące w plebiscycie w trakcie osiemnastu miesięcy przed wydaniem werdyktu. Następnie głosują na restaurację zarówno ze swojego regionu, jak i spoza niego. Pierwszym w historii tego konkursu lokalem, który zdobył tytuł najlepszej restauracji świata, było El Bulli z hiszpańskiego Roses. Ubiegłorocznym laureatem była Osteria Francescana mieszcząca się w Modenie we Włoszech.  Rok 2017 okazał się szczęśliwy dla nowojorskiej Eleven Madison Park. Na podium trafiła również ubiegłoroczna laureatka, Osteria Francescana, zaś trzecie miejsce przypadło w udziale El Celler De Can Roca z Hiszpanii. Zestawienie zamyka belgijska Hof Van Cleve.  Eleven Madison Park prowadzony jest przez Daniela Humma, który zdobył już trzy Gwiazdki Michellin. Lokal serwuje wykwintne dania sezonowe i stawia na bezpośredni kontakt z gośćmi, przez co odwiedziny w nim zyskują miano prawdziwie niesamowitego doświadczenia. Rezerwacja niestety nie należy do najłatwiejszych. Na miejsce trzeba czekać ponad miesiąc.   Niestety w żadnej z edycji nie doczekaliśmy się jeszcze polskiego przedstawiciela, jednak liczymy na to, że w przyszłym roku się uda."
http://kobieta.wp.pl/reklama-kostiumow-kapielowych-tylko-bez-photoshopa-6109080567731841a,"Reklama kostiumów kąpielowych? Tylko bez Photoshopa! Dla większości marek oferujących bieliznę i kostiumy kąpielowe rzeczą oczywistą jest używanie Photoshopa podczas pracy nad kampanią reklamową. Poprawiane są nie tylko delikatne niedoskonałości skóry czy produktu, ale często całe wymiary modelki. Kult idealnego ciała zdaje się na dobre panować w świecie mody. Marka Aerie postanowiła z niego zrezygnować i pójść w kierunku całkowitej naturalności. Czy słusznie?  Zbliżające się lato napawa przerażeniem tysiące jeśli nie miliony kobiet, które usiłują zyskać perfekcyjną opaleniznę, opanować zasady dokładnej depilacji i przede wszystkim zaakceptować swoje ciało takim, jakim jest. Wszechobecne w mediach modelki w rozmiarze 34 na pewno nie pomagają im w walce z kompleksami. W przeciągu ostatnich lat nastąpił jednak znaczący przełom, który udowadnia, że rozmiary powyżej 42 też są sexy!    Tego zdania jest wspomniana wyżej marka Aerie, która w swoich kampaniach podkreśla piękno kobiecego ciała w każdym możliwym rozmiarze. W postprodukcji zdjęć nie stosuje żadnego retuszu, dlatego w pełnej krasie widoczne stają się rozstępy, cellulit i fałdki modelek. Mało tego, firma Aerie aktywnie wspiera walkę z zaburzeniami żywienia wraz z National Eating Disorders Association. Za każde nieretuszowane zdjęcie na Instagramie, przedstawiające kobiece ciało w naturalnej odsłonie, opatrzone hashtagiem #AerieREAL, marka przekazuje jednego dolara dla NEDA.  Jednak to nie pierwszy przypadek w świecie mody, kiedy uwaga skupia się na akceptacji swojego ciała wraz z jego niedoskonałościami. Iskra Lawrence, popularna modelka plus-size w licznych wywiadach nawołuje do tego, żeby kochać siebie w każdym możliwym wydaniu. W styczniu br. opublikowała na swoim Instagramie zdjęcie pokazujące ją w dwóch odsłonach. Różnica między ujęciami zdecydowanie rzuca się w oczy, a sama zainteresowana pisze: „Chciałam pokazać, jak wygląda moje ciało, gdy jestem zrelaksowana i jak łatwo można manipulować wizerunkiem kobiecego ciała. Od 13 lat pracuję jako modelka i wszystkie zdjęcia w bieliźnie, do których pozowałam, zrobiono, gdy stałam wyprostowana i mój brzuch był płaski. Dopiero później zrozumiałam, że to, że mam fałdki, nie oznacza, że nie jestem piękna”.    Kolejnym świetnym przykładem walki z modelkami-wieszakami była impreza UK Plus Size Fashion Week, która odbyła się na kilka dni przed Londyńskim Fashion Week, podczas której na wybieg wstęp miały tylko modelki w rozmiarze powyżej 40. – Naszą misją nie jest propagowanie otyłości, ale celebrowanie krągłości i kobiet o różnych kształtach- mówi Rianne Ward, organizatorka całego zamieszania. Jedną z gwiazd tego pokazu była Olivia Campbell, która nosi ubrania w rozmiarze 50.  Agnieszka Czerwińska, autorka książki „Śmierć grubej Berty”, w której opisuje zmagania z otyłością w rozmowie z nami przekonuje jednak, że najważniejszy w promowaniu krągłości jest rozsądek. – Plus size nie powinien polegać na pochwale otyłości. Jednak kobiety w rozmiarze 40-50 nie są otyłe. Są krągłe. Powinniśmy skupić się na promocji zdrowego stylu życia i aktywności fizycznej. Zdrowe ciało z krągłościami zawsze będzie bardziej atrakcyjne niż wychudzone i nieszczęśliwe- tłumaczy.    Z drugiej strony autorka nie wierzy, że świat mody zdominują kobiety w rozmiarze plus-size, dopóki nie będziemy więcej mówić w mediach o akceptacji kobiet większych i pełniejszych. –Dopóki młode kobiety na Instagramie będą wzorować się na modelkach w rozmiarze 34 nie ma szans, żeby zaakceptowały swoje fałdki i cellulit na udach. Na jednym z prowadzonych przeze mnie wykładów w szkole gimnazjalnej podeszła do mnie dziewczyna, która była bardzo szczupła z pytaniem jak schudnąć. Akceptacja swojego ciała powinna płynąć przede wszystkim z wiedzy na ten temat, którą młodym kobietom musi zacząć przekazywać otoczenie-.  Czy propaganda marki Aerie ma szansę zwrócić uwagę świata mody na odejście od stereotypu idealnego ciała? Zdecydowanie może przybliżyć nas do tego, żeby mała fałdka na brzuchu nie doprowadzała nastolatek do płaczu i pozwolić na pokochanie siebie w każdym wymiarze."
http://kobieta.wp.pl/anna-kalczynska-nie-mam-sily-ani-czasu-by-chodzic-po-sklepach-korzystam-z-pomocy-stylistki-5985247207850625a,"Anna Kalczyńska: Nie mam siły ani czasu, by chodzić po sklepach. Korzystam z pomocy stylistki Podoba wam się styl dziennikarki? Odkąd Anna Kalczyńska została prezenterką ""Dzień Dobry TVN"" znalazła się w centrum zainteresowania mediów, a jej stylizacje często analizowane są w najdrobniejszych szczegółach. Dziennikarka zdradziła, że w kształtowaniu wizerunku zdaje się na pomoc stylistki. Twierdzi, że sama nie ma czasu ani ochoty na odzieżowe zakupy przed oficjalnymi imprezami. Za wizerunek Anny Kalczyńskiej odpowiada stylista Alicja Napiórkowska. To ona wybiera dla niej kreacje na oficjalne wyjścia. Dziennikarka twierdzi, że przy tempie życia jakie prowadzi, pomoc stylistyki jest niezbędna. - Nie miałabym zwyczajnie już siły ani czasu na to, żeby jeszcze latać po sklepach i wybierać jakieś propozycje, kreacje i dopasowywać je do swojego stylu - mówi prezenterka. Na co dzień prezenterka wybiera luźne stylizacje. Zwłaszcza w kwestii obuwia stawia na wygodę. Szpilki zakłada głównie na wieczorne wyjścia i wtedy jest w stanie kupić bardzo dość drogą parę. - Na co dzień biegam z trójką dzieci, więc muszę przede wszystkim czuć się wygodnie i komfortowo, żeby po prostu czuć się w tym i odpowiednio, i żeby móc podbiec, jeśli to jest konieczne, czy wejść do piaskownicy - tłumaczy Kalczyńska. Podoba wam się styl dziennikarki?"
http://kobieta.wp.pl/jak-prawidlowo-myc-i-odzywiac-wlosy-6109461291792513a,"Jak prawidłowo myć i odżywiać włosy?  Po zimie włosy bywają osłabione i matowe. By przywrócić im siłę i blask, najważniejsza jest odpowiednia pielęgnacja. Dlaczego należy dwa razy myć głowę i jak prawidłowo osuszyć włosy, wyjaśnia Piotr Wasiński, stylista fryzur. - Dziewczyny, które przychodzą do mnie do salonu, zawsze marzą, by mieć włosy jak z okładki - wyznaje Piotr Wasiński. -  Chcą być jak gwiazdy. Każda zadaje mi to samo pytanie: co zrobić, by mieć piękne włosy. Sekret to pielegnacja. Najważniejsze, żeby rozpoznać, jaki mamy rodzaj włosów - suche, cienkie, normalne czy grube. - Jeżeli mamy bardzo cienkie włosy i użyjemy zbyt mocnego produktu, mamy efekt tłustych, ciężkich włosów. Jeżeli nałożymy na grube włosy zbyt lekki produkt, będą się puszyć i nie będą nawilżone - dodaje stylista fryzur."
http://kobieta.wp.pl/takiego-wyroku-jeszcze-nie-bylo-fryzjerka-zaplaci-10-tys-zl-za-zniszczenie-wlosow-klientki-6105950867612801a,"Takiego wyroku jeszcze nie było. Fryzjerka zapłaci 10 tys. zł za zniszczenie włosów klientki Miało być idealnie. Przed zabiegiem miała rozjaśnione blond włosy do ramion, w dodatku cienkie i suche. Chciała coś zmienić, więc zdecydowała się na trwałą ondulację. Po raz pierwszy w życiu. Po zabiegu włosy jej wypadały, końcówki były całkiem spalone. Sprawa ciągnęła się w sądzie przez trzy lata. Teraz fryzjerka odpowiedzialna za feralny zabieg będzie musiała zapłacić wysokie zadośćuczynienie.  - Z uwagi na rzeczywisty rozmiar cierpień kwota 10 tys. zł nie jest żądaniem wygórowanym – mówił cytowany przez „Gazetę Wyborczą” sędzia Michał Sznura. W Gdańsku zapadł właśnie wyrok w sprawie fryzjerki, która zniszczyła włosy swojej klientce. Wszystko zaczęło się w marcu 2014 roku. Ania (imię zmienione) przyszła do jednego z gdańskich salonów fryzjerskich, by zmienić coś w swoim wyglądzie. Takich efektów nie mogła się jednak spodziewać. Dziewczyna zdecydowała się na trwałą ondulację. – Po zabiegu włosy napuszyły się i nie chciały układać, były wysuszone, połamane, a końcówki spalone – zeznała przed sądem.  Włosy miały „fruwać po całym mieszkaniu”, nie dało się ich ułożyć, na nic zdawały się odżywki od sąsiadki z bloku. – Wycofałam się z życia towarzyskiego, wstydziłam swojego wyglądu. Ale musiałam chodzić do pracy. Wychodząc z domu, zakładałam kaptur i straciłam pewność siebie. Zrezygnowałam z jazdy na rolkach, nawet latem naciągałam na głowę czapkę. Jestem pielęgniarką, więc wciąż odpowiadałam na pytania pacjentów, którzy chcieli wiedzieć co się stało – cytuje „GW”.  Dziewczyna postanowiła wnieść pozew przeciwko fryzjerce. Ta miała zapłacić jej w ciągu trzech dni 10 tys. zł zadośćuczynienia za doznane krzywdy. I tak zaczęła się sądowa batalia o to, kto za wygląd włosów odpowiada. Sprawą zajął się Sąd Rejonowy Gdańsk-Północ. Powołano biegłych z zakresu fryzjerstwa, którzy mieli orzec, kto ponosi odpowiedzialność za skutki zabiegu. Fryzjerka do winy się nie przyznawała. Przed sądem twierdziła, że ondulacji nie wykonała, a jedynie nawilżyła swojej klientce włosy i uczesała je. Przeczyły temu jednak dowody – w tym nagrania z monitoringu i zeznania świadków. 
Jak ocenili biegli, zabieg przeprowadzono nieprawidłowo. Przy trwałej czas aplikacji płynu na zniszczone włosy wynosi nie więcej niż 20 minut, a dodatkowo trzeba użyć specjalnego płynu. U Ani aplikacja trwała około dwóch godzin. Łatwo można więc wyobrazić sobie, jak zniszczone były włosy dziewczyny. Na pełen odrost trzeba czekać w takich przypadkach nawet dwa lata.  Jak przyznał teraz sąd, fryzjerka powinna odmówić wykonania zabiegu, a co najważniejsze zachować staranność przy pracy.  - Powódka została pozbawiona swojego atrybutu w postaci półdługich włosów, które częściowo wypadały. Poszkodowana unikała ludzi, straciła poczucie własnej wartości. Do tej pory leczy się psychiatrycznie. Powódka celem poprawy wyglądu włosów i zwiększenia swojej atrakcyjności, udała się do salonu pozwanej. Dla kobiety to jak wygląda jest ważne. Właśnie po to, by wyglądać jeszcze atrakcyjniej udała się do pozwanej. Dlatego niewątpliwie wypadanie włosów powodowały u powódki istotny dyskomfort – napisał sąd. Teraz gdańszczanka musi zapłacić 10 tys. złotych zadośćuczynienia. Wyrok jednak nie jest prawomocny. Fryzjerka już odwołała się od decyzji sądu.  To pierwsze tak wysokie zadośćuczynienie dla klientki salonu fryzjerskiego. Ostatnio głośno było także o historii Barbary, dla której wizyta w jednym z krakowskich salonów fryzjerskich zakończyła się oparzeniem trzeciego stopnia. Jak informowały lokalne media, kobieta do ołtarza poszła z rozległą raną na głowie i doczepionymi włosami. Przez trzy lata walczyła ze skutkami wizyty w salonie. Barbarze wypłacono 8,5 tys. złotych odszkodowania, tymczasem koszty jej leczenia wynosiły ponad 30 tys. złotych."
http://kobieta.wp.pl/co-zrobic-gdy-fryzjer-zniszczy-nam-wlosy-6108783802570881a,"Co zrobić, gdy fryzjer zniszczy nam włosy? Jak i kiedy reklamować usługę fryzjerską? Powiedzieli o tym prawnik Eliza Kuna oraz stylista fryzur Maciej Maniewski.  Ostatnio głośno było o wyroku, na mocy którego fryzjerka musi zapłacić klientce 10 tys. zł zadośćuczynienia za nieudany zabieg trwałej ondulacji. Podobno kilku stylistów, których wcześniej odwiedziła kobieta, odmówiło wykonania tej usługi. Jej włosy były bowiem zbyt słabe, by ""wytrzymać"" taki zabieg.  - Często odmawiamy klientom niektórych usług - mówi Maciej Maniewski. - Coraz częściej prosimy klientów o specjalne oświadczenia, że pewne rzeczy wykonujemy na ich odpowiedzialność. Co jednak w przypadku, gdy nożyczki i farba już poszły w ruch, a efekt zabiegów zdecydowanie nas nie zadawala? - Przysługują nam dwa roszczenia: roszczenie o odszkodowanie i roszczenie o zadośćuczynienie - tłumaczy Eliza Kuna. - To są często pojęcia mylone przez klientów. Odszkodownie to jest to jest ta szkoda, której doświadczyliśmy, czyli np. koszt naszej usługi fryzjerskiej plus koszt drugiej usługi fryzjerskiej, która to naprawiała i ewentualnie koszty dojazdów czy utracone zarobki (w związku z tym, że poszliśmy na zwolnienie lekarskie). Ta kwota z reguły jest niższa, ponieważ rekompensuje wprost koszty, które ponieśliśmy. Druga kwota, która jest wyższa, to jest zadośćuczynienie, czyli rekompensata za cierpienie psychiczne. W Stanach te kwoty idą w miliony. W Polsce pozwy przeciwko fryzjerom to przypadki sporadyczne, a zadośćuczynienia wynoszą kilka, kilkanaście tysięcy złotych."
http://kobieta.wp.pl/kuba-wojewodzki-zaskoczyl-wszystkich-nowa-fryzura-w-takiej-wersji-jeszcze-go-nie-widzialyscie-6108733214160513a,"Kuba Wojewódzki zaskoczył wszystkich nową fryzurą. W takiej wersji jeszcze go nie widziałyście Kuba Wojewódzki wciąż nie przestaje nas zaskakiwać. Znany z ekscentrycznego zachowania prezenter pokazał się w nowej fryzurze, która wzbudziła spore poruszenie w mediach społecznościowych. Po raz pierwszy mamy okazję zobaczyć go w rudej peruce. Czyżby showman chciał zatuszować swój kompleks? Nie od dziś mówi się o tym, że Kuba Wojewódzki jest przewrażliwiony na punkcie wyglądu. Przypomnijmy, że już kilka lat temu tygodnik Newsweek ujawnił jego wstydliwą tajemnicę, czyli pierwsze oznaki łysienia. Podobno z tego względu król TVN-u zatrudnił wtedy własnego stylistę fryzur. Miał on zajmować się zakrywaniem jego łysiny przy użyciu cienia do powiek w kolorze włosów.  Myślicie, że ten problem nadal spędza mu sen z powiek? Pod swoim najnowszym zdjęciem w długich włosach showman napisał: ""A może by tak rzucić wszystko i zostać piękną kobietą?"". W komentarzach pod postem nie zabrakło zabawnych wpisów jego fanów. Niektórzy porównywali go do Anny Grodzkiej, a inni do jego narzeczonej, Renaty Kaczoruk. A jak wy oceniacie nową fryzurę Wojewódzkiego?"
http://kobieta.wp.pl/koreanski-rytual-pielegnacyjny-sekret-pieknej-skory-6108659547986049a,"Koreański rytuał pielęgnacyjny: sekret pięknej skóry Świat urody uwielbia podróże. Najpopularniejszy kierunek wypraw po piękną, zdrową, gładką skórę to Korea. Nic dziwnego, wystarczy spojrzeć na zdjęcia zjawiskowych Koreanek na Instagramie, by przekonać się, że żadna nie wygląda na więcej niż 22 lata. Jaki jest ich sekret? Pielęgnacyjny rytuał, który składa się z 10, a czasami nawet 15 kroków. Koreanki inwestują w swoją urodę nie tylko pieniądze, ale przede wszystkim czas. Rezultaty są oszałamiające. Może więc warto spróbować na własnej skórze? Nie musisz mieszkać w Seulu, aby zostać mistrzynią koreańskiej pielęgnacji i cieszyć się promienną, nawilżoną oraz gładką skórą. Musisz natomiast poświęcić swojej cerze więcej niż dwie minuty na mycie i nałożenie nawilżającego kremu. Jeśli bowiem nie zainwestujesz odpowiedniej ilości czasu, nie możesz liczyć na to, że twoja twarz będzie skutecznie stawiała opór pojawiającym się oznakom starzenia. Oprócz czasu potrzebujesz planu działania i doskonałych kosmetyków. Te koreańskie mają nie tylko fenomenalne składniki, ale też niespotykane formuły (musy, olejki zmieniające się w pianę, bąbelkowe czy silikonowe maski) i prześliczne opakowania. Pamiętaj jednak, że nie samymi produktami „made in Korea” żyje skóra. Pielęgnacja to bardzo indywidualna sprawa. Dlatego poranny i wieczorny rytuał powinien być dobrany wyłącznie do potrzeb twojej skóry. Wybierając kosmetyki, kieruj się ich przeznaczeniem, składem i działaniem, nie tylko marką. Możesz łączyć produkty koreańskie z francuskimi, amerykańskimi czy polskimi. Wszystkie znajdziesz w perfumeriach Sephora. I niech cię nie zmylą bajkowe, zabawne opakowania. W zabawnych pudełeczkach z pandamii owocami kryją się naprawdę potężne receptury, które działają bardzo na serio. W Korei dbanie o cerę jest traktowane bardzo, bardzo poważnie. Wiedzę o tym, jak pielęgnować skórę, przekazuje się już maluchom. Dokładne oczyszczanie, nawilżanie, stosowanie kremów z filtrami przeciwsłonecznymi jest tak samo ważne, jak szczotkowanie zębów. W Europie czy Ameryce serio o pielęgnacji zaczynamy myśleć po 25., a nawet 30. roku życia. Wówczas Koreanki są już daleko, daleko przed nami w walce z upływającym czasem. I choć nie da się go cofnąć, można go zatrzymać. Tylko niech nie przeraża cię perspektywa skomplikowanej procedury pielęgnacyjnej. Charlotte Cho, bogini koreańskiej pielęgnacji i autorka książki „Sekrety urody Koreanek”, uprzedza, że przekonanie o codziennym nakładaniu na twarz kilkunastu produktów jest błędne. „Chodzi raczej o różnorodność kosmetyków, po jakie sięgasz, w zależności od rodzaju skóry i jej dolegliwości” przekonuje. A ponieważ w ruch idzie więcej niż jeden czy dwa produkty, bardzo ważne jest kontrolowanie porcji. Nakładając kolejne warstwy kosmetyków, powinnaś nieco zmniejszyć ich ilość. Jeśli do tej pory stosowałaś produkt do mycia twarzy i krem, możesz tę bazę rozszerzyć o tonik, serum i maskę. Jeśli jesteś fanką pielęgnacji (albo urodową dziennikarką), spróbuj zrobić to po koreańsku, nie omijając żadnego z poniższych kroków.  Dwa produkty do mycia twarzy to dwa razy bardziej czysta skóra. Dlaczego? Bo najpierw zaczynasz od kosmetyku na bazie olejku. Na dłoń nalej porcję wielkości dwuzłotówki, którą wmasowujesz okrężnymi ruchami w suchą skórę, nie omijając okolicy oczu. To najlepszy sposób, aby usunąć nawet najbardziej trwały tusz do rzęs, a także sebum czy pozostałości kosmetyków. Następnie spłucz olejek i sięgnij po produkt na bazie wody, np. piankę, żel lub krem do mycia twarzy. Dlaczego potrzebne są aż dwa produkty? Bo te na bazie oleju usuwają oleiste zanieczyszczenia, a te na bazie wody – pot, kurz i resztki makijażu. O ile pierwszy krok należy powtarzać bezwzględnie, rano i wieczorem, złuszczanie to obowiązek, który wystarczy „odhaczyć” raz na tydzień. Gdy mowa o usuwaniu martwego naskórka, Koreanki uważają, że rzadziej znaczy lepiej. Jeśli masz cerę trądzikową, złuszczanie powinno odbywać się nie częściej niż dwa razy w miesiącu. Użyj do tego celu peelingów chemicznych na bazie kwasów. Posiadaczki suchej i normalnej skóry mogą sięgnąć po peelingi drobnoziarniste lub genialne peelingi połączone z maską na bazie cukru, miodu czy oleju kokosowego.  Krok, który Polki bardzo często pomijają, zakładając, że tonik to dubler preparatu oczyszczającego. A ma on zupełnie inne zadanie – ma unormować pH skóry, lekko ją nawilżyć, aby kolejne preparaty mogły szybciej i skuteczniej wniknąć w skórę. Tonik możesz nałożyć bezpośrednio na twarz (butelka ze spryskiwaczem), spryskać nim opuszki palców i wmasować w skórę lub nałożyć na wacik. Zwane również kremem wodnym to jeden z kluczowych elementów pielęgnacji skóry. Serum dobierasz do jej potrzeb, nie zaś do wieku. Jeśli więc potrzebujesz nawilżenia i ukojenia, sięgnij po takie z ceramidami. Walczysz z zanieczyszczeniami? Wybierz preparat normalizujący. Interesuje cię intensywna pielęgnacja przeciwzmarszczkowa? Szukaj preparatów, które zwalczają wolne rodniki, stymulują produkcję kolagenu i odnowę komórkową. Ważne jest, aby serum nakładać na oczyszczoną i stonizowaną twarz oraz odczekać chwilę przed nałożeniem kolejnego preparatu. Jakiej porcji potrzebujesz? Nie większej, niż wielkości pojedynczej suszonej żurawiny. I jeszcze jedno – nawet jeśli potem stosujesz maskę w płachcie, nie pomijaj tego kroku! Ok, może i z bawełnianą czy żelową maseczką na twarzy wyglądasz jak bohaterka horroru, ale twoja skóra, gdy regularnie stosujesz maski, jest jak z bajki. Dlatego dwa razy w tygodniu, choćby się waliło i paliło znajdź 20-30 minut, aby zrelaksować się z maską na twarzy. Jeśli masz bardzo suchą skórę – możesz stosować maski codziennie, jako element tygodniowej kuracji. Na czym polega ich sekret? Ponieważ bawełniana płachta uniemożliwia parowanie składników, skóra nie ma wyjścia, musi wszystko wchłonąć. I już po pierwszym użyciu skóra jest bardziej miękką, gładka i sprężysta. Kolejny plus? Maski w płachcie są niedrogie. W Sephorze znajdziesz ich mnóstwo, a ceny wahają się od 19 do 49 zł. Noc to czas intensywnej regeneracji skóry. Kosmetyki na noc mają bardziej bogaty skład i konsystencję. Stworzone z myślą o czasie odpoczynku maski na noc, tzw. pack mają za zadanie przywrócić skórze młodość i dać siłę do walki z wolnymi rodnikami. Podobnie jak maski w płachcie, należy stosować je dwa-trzy razy w tygodniu. Zauważyłaś, że na zdjęciach skóra Koreanek jest idealnie gładka? W niektórych przypadkach to kwestia przesady w stosowaniu instagramowych filtrów. W większości jednak – konsekwencja w stosowaniu produktów zmniejszających widoczność porów, np. węglowych masek czy ściągających produktów z wyciągiem z jajek (rewelacyjne produkty Tony Moly czy Too Cool For School!). Jeśli masz tłustą skórę, powinnaś stosować je codziennie. W przeciwnym wypadku, wystarczy ściągająca dwuetapowa maska nakładana raz na tydzień. Skóra od razu wygląda jak po umiejętnym retuszu w Photoshopie! Tu nie ma wielkiej filozofii. Skóra wokół oczu jest wrażliwa i delikatna. Dlatego potrzebuje specjalnej pielęgnacji. Dwa razy dziennie nakładaj porcję kremu pod oczy wielkości orzeszka piniowego i delikatnie wklep (nigdy nie wcieraj!) opuszką palca. Możesz też sięgnąć po preparaty w sztyfcie, które dodatkowo rozjaśniają przebarwienia, schładzają skórę i pomagają walczyć z workami pod oczami. Polki z reguły przeskakują z kroku pierwszego do dziewiątego. Jeśli jednak sumiennie przeszłaś całą pielęgnacyjną ścieżkę, nałożenie kremu nawilżającego to niemal ostatni etap. Wybierz formułę, która sprawdzi się jako baza pod makijaż, doskonale nawilży skórę, zabezpieczy przed działaniem smogu i nie przekraczaj porcji wielkości małego pomidorka koktajlowego. Kompozycji i faktur są setki. Sięgnij po taką, jaka najbardziej ci odpowiada i nie zapomnij rozprowadzić produkt na szyję i dekolt! To pierwszy kosmetyk – hit, który przywędrował do nas z Azji. Dziś w swojej ofercie kremy BB ma niemal każda marka. Jakie literki są najbardziej odpowiednie dla twojej skóry? Jeśli szukasz produktu, który będzie wyrównywał kolor skóry, a jednocześnie będzie lżejszy niż podkład i wzbogacony o filtr SPF czy nawilżające składniki, wybierz krem BB. Twoja skóra jest problematyczna, borykasz się z przebarwieniami czy zaczerwienieniem, chcesz wyrównać jej kolor, a jednocześnie wzmocnić całą litanią pozytywnych składników i dobrze zabezpieczyć przed słońcem, wolnymi rodnikami i zanieczyszczeniami powietrza? Wybierz krem CC. W jednym i drugim przypadku pamiętaj, aby nałożyć porcję większą, niż gdy sięgasz po tradycyjny podkład. Rozprowadź kosmetyk również na szyi, aby zabezpieczyć skórę przed działaniem słońca. Teoria już za nami. 10 kroków, które wykonuje się w różnej konfiguracji i które są kluczem do sukcesu w walce o idealną cerę. Ale jak to wygląda w praktyce? Czy sekretem Koreanek faktycznie jest skomplikowana pielęgnacja, czy może jednak - jak na zachodzie – idą pod nóż, a następnie twierdzą, że to magia kosmetyków? Aby przekonać się, jak jest naprawdę, będę na własnej skórze testować azjatycką metodę dzięki kosmetykom, które dostępne są w perfumeriach Sephora. Każdy dzień będę zaczynać i kończyć podwójnym oczyszczaniem, aplikacją najróżniejszych kremów, masek i wynalazków. Sprawdzę, czy urocze opakowania faktycznie kryją w sobie potężne składniki i czy 10-stopniowa pielęgnacja sprawi, że makijaż będę mogła ograniczyć do minimum. Rezultaty poznacie już za dwa tygodnie. Partnerem artykułu jest Sephora"
http://kobieta.wp.pl/nivea-pod-ostrzalem-za-rasistowska-reklame-6108682932455041a,"Nivea pod ostrzałem za rasistowską reklamę Nivea została oskarżona o „brak wrażliwości rasowej”. Burzę wywołała fotografia umieszczona na Facebooku, reklamująca dezodoranty Nivea Invisible, opatrzona hasłem: „Biel to czystość” („White is purity”). Nivea po raz kolejny ma kłopoty wizerunkowe. Wszystko przez zdjęcie kobiety, siedzącej tyłem, której ciemne, kręcone włosy opadają na plecy. A w zasadzie - nie przez zdjęcie kobiety, a slogan, który pojawił się na zdjęciu promującym dezodoranty Nivea Invisible: „Biel to czystość” („White is purity”). Reklama pojawiła się na Facebooku Nivea Middle East i błyskawicznie podchwycili ją ultraprawicowi internauci, którzy zachwalali sposób myślenia niemieckiej marki. Pozostali użytkownicy mediów społecznościowych wyrażali oburzenie i podkreślali, że niefortunny slogan to przejaw jawnego rasizmu .  Reklama wyprodukowana dla Beiersdorf - koncernu, do którego należy Nivea, była częścią Facebookowego posta z hasłem: „Ma być czysto. Ma być jasno. Niech nic tego nie zrujnuje #invisible”. Intencje były zapewne niewinne. Ale marka powinna była wyciągnąć wnioski ze skandalu z 2011 roku, kiedy reklama z czarnoskórym, doskonale ubranym mężczyzną trzymającym za włosy głowę manekina z afro, opatrzona tekstem: „Ucywilizuj się” wywołała burzę.  Reklama przez kilka dni roznosiła się wiralowo po sieci. Dopiero we wtorek wieczorem Nivea podjęła decyzję o usunięciu jej z Facebooka. „Szczerze przepraszamy każdego, kto mógł poczuć się urażony tym postem” - czytamy w oświadczeniu marki. Jak „Różnorodność i równie szanse są kluczowymi wartościami Nivea.” W rozmowie z “The New York Times” przedstawiciel niemieckiej marki na Bliskim Wschodzie usiłował wytłumaczyć myśl, jaka kryła się za kampanią. Jego zdaniem czerń miała oznaczać siłę, a biel - czystość. To kolory opakowania dezodorantów z linii Invisible. - Nie chcieliśmy nikogo zranić, ani tym bardziej dać szansy na jakiekolwiek niewłaściwe interpretacje - powiedział pracownik.  Cóż, problem z reklamami (nie tylko w social media) polega na tym, że jak każde dzieło, moga być różnie interpretowane. A ta interpretacja, która w danym momencie jest najbardziej popularna, szybko staje się obowiązująca, nawet jeśli nie to autor miał na myśli. Patrząc na dotychczasowe wpadki Nivea, możemy zakładać, że przez następne 5-6 lat copywriterzy będą uważnie przyglądać się każdemu słowu, umieszczonemu w kampaniach firmy. I choć dla wartej 6 miliardów euro marki ta wpadka nie oznacza raczej strat finansowych, wizerunkowo jest wyjątkowo niefortunna."
http://kobieta.wp.pl/to-jest-cicha-eutanazja-ale-ja-bede-mowic-o-niej-glosno-6109484168054913a,"TO JEST CICHA EUTANAZJA, ALE JA BĘDĘ MÓWIĆ O NIEJ GŁOŚNO Serce mi pęka. Jestem matką 15-letniego chłopca i będę musiała patrzeć jak umiera. Powoli, w bólu, który ogarnia całe ciało nieuchronnie. Za przyzwoleniem państwa polskiego, rządu, urzędników i kolejnych ministrów zdrowia, których bezduszne decyzje pozbawiły mojego jedynego syna zbawiennego leku. A ja jestem gotowa rzucić się na kolana! Objąć za nogi panią premier, prezydenta, ministrów i błagać: - Nie zabijajcie mi dziecka! Skazujecie go na tortury. Ludzie, opamiętajcie się! Lidia Kiersztyn z Krakowa jest matką chłopca z Zespołem Huntera: ultrarzadką chorobą genetyczną o nazwie mukopolisacharydoza. Dziecko z MPS nie wytwarza enzymu odpowiedzialnego za metabolizm cukrów. Gromadzone w organizmie mukopolisacharydy uszkadzają komórki, narządy i układy wewnętrzne, doprowadzając do degradacji całego organizmu i śmierci. Szansą na przedłużenie życia i ograniczenie cierpienia choremu jest podawanie raz w tygodniu w formie zastrzyku dożylnego enzymu o nazwie elaprazol. Roczna terapia tym lekiem kosztuje ok. 800 tys. zł. Gdyby nie kuracja elaprase (Ludwik przyjmuje ją z przerwami od szóstego roku życia), prawdopodobnie nie byłoby go już na świecie.
Tymczasem eksperci od spraw zdrowia w Polsce pod auspicjami obecnej ekipy rządzącej postanowili cofnąć kurację chłopcu. Zresztą, nie tylko jemu. Od 2013 roku z procesu leczenia elaprase eliminuje się kolejnych małych pacjentów tłumacząc, że ich rokowania na poprawę stanu zdrowia względem ogromnych kosztów terapii są niewystarczające.
- To jest nieludzkie! - denerwuje się Lidia. 
Kobieta podkreśla, że lek stosowany przez jej syna daje dobre efekty. Chłopiec, choć skazany na nieuleczalną chorobę czuje się po nim i funkcjonuje dużo lepiej, a przede wszystkim, żyje! 
W momencie odstawienia leku, a taka sytuacja już raz miała miejsce,  nastąpił gwałtowny i bardzo bolesny dla dziecka proces degradacji organizmu. 
- Syn momentalnie usiadł nam na wózku. Choroba wzmogła niewydolność narządów. Syn dosłownie wył z bólu, tak bolały go stawy i kości. Czy nie dość już cierpi przez sam fakt, że jest chory? - żali się matka i dodaje.
 - Najbardziej boję się bólu. Czy można patrzeć spokojnie na cierpienie własnego dziecka? Czy wiedząc, że jest lek, który dotąd przynosił oczekiwane rezultaty, a przede wszystkim był przepustką do dalszego i względnie dobrego życia, teraz mu odebrano? Mam pogodzić się z argumentem, że „dzieci z Hunterem nie rokują”? Gdy w mediach słyszę gorące dyskusje nt. ochrony życia poczętego, tych wszystkich jego obrońców, mam ochotę zaapelować: przyłączcie się, drodzy przyjaciele, do matek dzieci chorych, ułomnych, niepełnosprawnych i nierokujących, które JUŻ ŻYJĄ i oczekują ochrony swojego prawa do życia od państwa. Dr Mengele po polsku
Doktor Zbigniew Żuber, ordynator Oddziału Neurologii i Reumatologii Szpitala Dziecięcego im. św. Ludwika w Krakowie, którego synek Lidii jest pacjentem od lat, przyrównuje zabranie elaprase „hunterkom” do odebrania insuliny cukrzykom. Podobnie, jak zrozpaczeni rodzice, jest zawiedziony decyzjami Zespołu Koordynacyjnego ds. Chorób Ultrarzadkich, który powoli, za to sukcesywnie odbiera dzieciom leczenie. Na dodatek, decyzje zapadają zaocznie, na podstawie medycznej dokumentacji, nie oddającej całokształtu  stanu zdrowia i samopoczucia dziecka. Jak w każdej chorobie, także i w tej, są różne niuanse, każdy chory ma swoją dynamikę jej przebiegu. Pacjenta trzeba zobaczyć i jak najwnikliwiej przebadać, aby móc wyrokować o jego aktualnym stanie. 
- Półtora roku walczyliśmy zanim Ludwik został zakwalifikowany do terapii – opowiada Lidia. - Przedłużano ją co pół roku, co wiązało się dla nas z potwornym stresem. Do końca nie było wiadomo, jaka będzie decyzja poszczególnych komisji i urzędników. Czekaliśmy na „wyrok”, a w międzyczasie umierali koledzy Ludwiczka, bo cofnięto im lek. Potraktowano w ten sposób Bartka Walaszczyka, chłopca z Zespołem Huntera z Częstochowy, albo Krystiana Piątka, który dożywa swoich dni w hospicjum… Odebranie tym chłopcom leku, który zastępuje brakujący enzym, jest zabijaniem pomalutku, rodzajem tortury. I najgorsze dla rodzica jest właśnie to, że dziecko, zanim zgaśnie, odczuwa straszny ból. Przestaje chodzić, mówić, cofa się w rozwoju umysłowym. Cierpi na potworne bóle stawów, narządów wewnętrznych, ma uporczywe biegunki, gorączkę, nawracające infekcje dolnych i górnych dróg oddechowych. Zapraszam urzędnika, który składa szatański podpis pod dokumentem wykluczającym dziecko z terapii, aby pobył przy nim kilka tygodni. To, co się funduje naszym dzieciom nazwę krótko: eutanazja!  Pytania bez odpowiedzi
Poseł Lidia Gądek, w interpelacji w sprawie dzieci cierpiących na Zespół Huntera napisała: „Czy minister zdrowia jest świadom tego, że wpływając na zaprzestanie refundacji elaprase wydaje papierowy pośredni wyrok śmierci na dzieci będące w trakcie terapii? Czy minister zdrowia zamierza w bieżącym roku upokorzyć jeszcze jakąś grupę pacjentów cierpiących na choroby rzadkie lub ultrarzadkie?”.
Rodzice chorych dzieci czekają z niecierpliwością na odpowiedź. Ludwik, póki co, otrzymał odmowną decyzję z Zespołu Koordynującego do Spraw Chorób Rzadkich, która brzmiała: Decyzję o zaprzestaniu terapii podjęto na podstawie informacji otrzymanych od ośrodka prowadzącego, świadczących o braku klinicznych efektów leczenia pacjenta pomimo stosowanej terapii we wszystkich sferach rozwoju.
- Cała machina biurokracji działa przeciw nam. Oni nie rozumieją, nie chcą zrozumieć, że elaprase nie uzdrowi naszych „hunterków”. Jednak odebranie go chorym dzieciom jest jak wyrywanie im serca po kawałku. Tortury i wyrok na powolne umieranie."
http://kobieta.wp.pl/milosc-to-praca-w-gazowni-recepta-na-50-lat-udanego-malzenstwa-6109468768663681a,"„Miłość to praca w gazowni”. Recepta na 50 lat udanego małżeństwa Sytuacja jest dość nietypowa. Siedzę w kolejce do alergologa z panią, która martwi się, czy ją przyjmą. Podchodzi do niej starszy pan, którego ona chwyta za rękę, a który sam jest niziutki, słabiutki, zgarbiony i siwy. I z tego wątłego ciała wydobywa męski, niski głos i rzecze: „Nie martw się, Domińciu, ja to załatwię”. Słowa szybko zamienia w czyn (więc sobie idzie), a pani Domińcia zostaje ze mną i sprzedaje mi receptę na udany związek. Pani Dominika: No, mój mąż już taki jest. Jak się go poprosi, to wszystko załatwi. A jak się nie poprosi, to też załatwi. I tak to się dzieje, odkąd myśmy się poznali. Kiedy to było?
Dawno temu. Pamiętam, że to była ważna data. Siódmy zjazd PZPR. Pewnie pani nie kojarzy. Kojarzę, bo wtedy pierwszy raz w historii palił się most Łazienkowski. Czyli rok 1975.
Tak, i oprócz mostu paliło się jeszcze kilka innych rzeczy. I właśnie tak poznałam Kazika, bo on był strażakiem i biegał od miejsca do miejsca. I jak tak biegał, to wpadł na mnie, bo ja pracowałam jako pomoc do rozdawania ludziom jedzenia. Tu w Warszawie, na Śródmieściu. I tam było kilku bezdomnych, którzy Kaziowi powiedzieli, że tu jest taka miła pani, co mu da coś na orzeźwienie. I przyszedł i mówi, że się zakochał i już świata poza mną nie widział. Że jak zobaczył, jak tak z tymi bezdomnymi siedzę i z nimi rozmawiam jak ze zwykłymi ludźmi, to mu się we mnie coś spodobało! Od razu? Podszedł i powiedział, że się zakochał?
Nie wtedy, teraz tak mówi. Wtedy tylko przyszedł i zaprosił mnie na pierogi. Na pierogi?
Tak, sami je lepiliśmy. To była nasza pierwsza randka. Taka kulinarna. U niego w domu! Zaczynam zazdrościć męża. Jestem fanką pomysłów typu: zróbmy coś razem, będzie fajnie i kreatywnie. A nie tylko kino, kino, kino… kino.
Poza tym, to był dobry pomysł, bo ja od razu sobie sprawdziłam, czy będzie się nadawał do kuchni. A on i węgiel umiał rozpalić i mieszkania nie zwęglić przy tym. Czyli okazało się, że jest męski. Więc „męski” oznacza, że nadaje się do kuchni?
Męski oznacza, że panią obroni. Że nie będzie się bał wyzwania. Że się panią zaopiekuje i będzie bronił pani przed złymi. Dzisiaj to podobno rzadkie cechy.
Bo im kobiety na to pozwoliły! Tak?
Tak, bo zapomniały, jak nas stworzyła natura. Że facet jest od tego, żeby walczyć, bronić i zdobywać, a kobieta jest od podziwiania. I od tego, żeby pokazywała, jak bardzo potrzebuje opieki. Żeby - jak w tańcu - pozwoliła się prowadzić i żeby facet zrozumiał, co to jest odpowiedzialność. A jak on ma ją w dzisiejszych czasach poczuć, jak teraz wszędzie taki widok: siedzi chłopak w środku, a dookoła dziewczyny! Jednak podobno mężczyźni chrapią, bo bronią kobiet przed potworami.
Tak, ale bywa też tak - i to chyba coraz częściej - że kobiety zatracają swoją kobiecą energię, której szukają mężczyźni. Bo współczesny świat pokazuje im, że kobieta powinna być niezależna, powinna poradzić sobie sama. A nie powinna?
Niech sobie radzi, kiedy musi. Ale tylko kiedy musi, czyli nie kiedy jest mężczyzna. Powiem pani w skrócie: facet chce uszczęśliwiać kobietę. Bo jemu do szczęścia potrzebne jest właśnie to uszczęśliwianie, rozumie pani? Powiedzmy.
Dajmy na to, że pani pracuje w tej, jak to się mówi, korporacji. Robi pani karierę. Albo nie, jeszcze lepiej - jest pani dziennikarką, więc jest pani zaradna. Biega pani od miejsca do miejsca, ciągnie pani za język najtrudniejszych, jakich pani znajdzie, rozmówców. Powiedzmy sobie jeszcze, że pani w swoim życiu doświadczyła jakichś zranień i obserwowała zranienia. To znaczy, widziała pani na przykład, jak babcię zostawił dziadek. I z tego strachu przed zranieniem, na które się pani napatrzyła, próbuje pani teraz się asekurować. Zamyka się pani w swoim poczuciu, że pani chłop niepotrzebny. To znaczy chce go pani, potrzebuje pani uczuć i bliskości jak każdy, ale jednak żarówkę sama pani sobie przykręci, skoro i wywiad pani dobrze zrobi. I to jest wszystko wbrew kobiecej energii, której szuka mężczyzna! Sama się jej pozbywałam, kiedy byłam sanitariuszką. Zobacz też: Faceci oczekują ""królewny śnieżki"", a kobiety herosa. Jakich cech szukamy u partnera? A jednak pan Kazik sobie z panią poradził.
Tak, ale długo nad tym pracowaliśmy. Ja uczyłam się przy nim, żeby przede wszystkim nie odwdzięczać się za wszystko, co on dla mnie robi! To jest podstawowa zasada udanego związku z mężczyzną. Jeśli on daje mi prezent albo organizuje mi świetną kolację, to ja, broń Boże, nie mogę reagować tym samym i też dawać mu prezentów! Ja mam być po prostu wdzięczna, szczęśliwa, że sprawił mi radość, pozwolić mu się zdobywać i adorować. I leżeć i pachnieć?
Nie. Kochać! Bo musi pani pamiętać, że kobieta i mężczyzna myślą inaczej. Zupełnie inaczej - to nie jest żaden stereotyp! To nie jest legenda, że jesteśmy z innych planet. I mężczyzna zazwyczaj, chociaż to oczywiście zależy też od indywidualnych predyspozycji, nie zawsze wie do końca, jak okazywać czułość. On ma potrzeby - jasne, ale to my kobiety jesteśmy od tej emocjonalnej sfery. I niejeden mężczyzna uczy się od kobiety kochać. To znaczy: ona go tą swoją troską czy czułym dotykiem przystosowuje do uczuciowej sfery relacji. Ja nie chcę tutaj powiedzieć, że mężczyzna jest sierotką Marysią, że nie potrafi. Potrafi, ale nieco inaczej i wielu po latach przyznaje, że czułość kobiety otworzyła w nich pewne sfery, których wcześniej nie znali. Powtarzam pani: my przede wszystkim inaczej myślimy. I śmiech mnie bierze do bólu brzucha, kiedy sobie uświadamiam, na jakich dramatycznych różnicach jest zbudowany ten świat. Ale jednak jeszcze się nie zawalił.
Bo pracujemy. Nad komunikacją i nad byciem ze sobą przede wszystkim. Podam pani nasz przykład. Kazik, wtedy po tych pierogach, długo się nie odzywał. Nie przychodził po prostu, a zadzwonić wtedy nie było jak. Byłam przekonana, że się rozmyślił. Na pierwszym spotkaniu było świetnie, ale może po prostu postanowił się wycofać. Płakałam okropnie. Też bym płakała. A nawet jeśli nie płakała, to na pewno rozumiałabym to tak samo jak pani.
A widzi pani, tu niespodzianka. Jemu wcale nie o to chodziło! (śmiech) On po prostu, a przynajmniej tak tłumaczy mi teraz, był tak przejęty naszym spotkaniem, że po pierwsze długo zastanawiał się jak zaaranżować kolejne, żeby było oryginalnie - i dlatego się nie odezwał! Wpadłaby pani na to? Pani Dominiko, pięknie to wszystko brzmi. Kobieta z mężczyzną - inaczej myślący, Pani wyrozumiała, pan Kazik - wspaniałomyślny. Ale jak właściwie doszło do tego, że udało wam się te wszystkie szumy w komunikacji przetrwać?
Pracowaliśmy nad nimi, jak mówiłam, pracowaliśmy. Kiedy już uzgodniliśmy, że Kazik faktycznie jest mną zainteresowany i ja nim, postanowiliśmy, że chcemy się spotykać. Ja wtedy pracowałam w piekarni przy Solcu, a tam niedaleko była gazownia, do której Kazik się przeniósł, jak zrezygnował z pracy w straży. Mieliśmy do siebie rzut beretem, dziesięć minut drugi dosłownie. I niech pani sobie wyobrazi, że nie mieliśmy prawie czasu się widywać. To nie było łatwe, bo strasznie trudno jest z takiego życia samodzielnego, bogatego w pracę, zajęcia, zainteresowania, przestawić się na tryb, w którym mamy też siebie. Bo to zawsze, przysięgam - zawsze - oznacza jakieś wyrzeczenia. I jeżeli komuś się wydaje, że będzie inaczej, jest idealistą i błądzi, co oznacza, że pewnie mu się nie powiedzie.  Czyli podejście pozytywistyczne? Praca u podstaw?
Tak. Bo miłość to jest zawsze praca. I to taka trudna, jak w gazowni, z odpowiednim dociskaniem kurków. Zwłaszcza w momentach, w których czujecie, że ucieka wam powietrze. A uciekać na pewno będzie i niektórzy dużo tracą na tym, że nie są tych trudności świadomi."
http://kobieta.wp.pl/nekali-ja-tygodniami-zabila-sie-na-oczach-rodzicow-to-nie-byl-koniec-tragedii-6071316898473089a,"Nękali ją tygodniami. Zabiła się na oczach rodziców. To nie był koniec  tragedii Brandy Vela miała 18 lat. Zastrzeliła się na oczach rodziców po tym, jak przez kilka tygodni była prześladowana w sieci. Uporczywe nękanie nie skończyło się nawet po jej śmierci. „Wreszcie to zrobiłaś”, „wielka, tłusta krowa” – to tylko część wpisów, które pojawiły się na Facebooku po pogrzebie.  Mówili, że była lubiana w szkole. Niewiele osób zdawało sobie sprawę z tego, że Brandy była notorycznie nękana przez rówieśników. Amerykanka przez kilka ostatnich miesięcy dostawała wiadomości, w których krytykowano jej wygląd. Ktoś umieścił w sieci nawet jej numer telefonu z dopiskiem „oddam się za darmowy seks”. Założono jej fałszywy profil na portalu randkowym, zasypywano SMS-ami.  Kiedy rodzice dziewczyny zawiadomili policję, ta mogła jedynie polecić im, by nastolatce zmienili numer telefonu. Adresata wiadomości szukać nie zamierzali. Bliscy ostatecznie zwrócili się o pomoc do psychiatry, bo Brandy załamała się nerwowo. Nie reagowali policjanci, nie reagowała szkoła.  Na początku grudnia tego roku 18-latka popełniła samobójstwo. Zrobiła to na oczach rodziny. Wcześniej siostra znalazła ją w pokoju z pistoletem w rękach. Przestraszona pobiegła po rodziców. Brandy czekała, aż wejdą do jej pokoju, po czym strzeliła sobie w klatkę piersiową. Zostawiła im krótką wiadomość: „tak bardzo was kocham. Pamiętajcie o tym. Przepraszam za wszystko”.  Brandy pochowano 7 grudnia. Kilka dni temu ktoś na Facebooku otworzył stronę ku jej pamięci. Na początku wszyscy byli przekonani, że stronę prowadzi ktoś z rodziny, więc publikowali tam słowa wsparcia. Bardzo szybko kondolencje zastąpiły agresywne wpisy pod adresem zmarłej.  I tak rodzice mogli przeczytać, że ich zmarła córka była „wielką, tłustą krową”, że „to dobrze, że w końcu zmarła”. Wpisom towarzyszyły m.in. zdjęcia broni, figurek trzymających pistolet, są też zdjęcia świń z wklejonymi portretami nastolatki. Inny wpis - zdjęcie uśmiechniętej Brandy, ściągnięte z jej profilu i podpis: ""tak wyglądała moja twarz, kiedy zastrzeliłaś się na oczach swojej rodziny"". Brandy była ofiarą cyberbullingu nawet po śmierci. Ojciec dziewczyny dowiedział się o tym od przyjaciół. Sprawą zajęła się policja, ale autorów wpisów nie udało się jeszcze znaleźć. - Wciąż ją prześladują, ale jej już z nami nie ma, więc teraz to prześladowanie całej naszej rodziny – mówi w rozmowie z CNN Raul Vela, ojciec dziewczyny. On sam też był atakowany przez internautów. Czytał, że przecież powinien coś zrobić, żeby córka się nie zabiła.  Vela nie może zmienić tego, że jego córka nie żyje. Stara się więc przekonać polityków, by przemoc w sieci była skuteczniej karana, by oprawcy, jak ci, którzy zniszczyli jego córkę, nie byli anonimowi.  - Nie chcę nikogo winić i wskazywać palcem odpowiedzialnych. Chcę, żeby ci, którzy przechodzą przez to, co moja córka, wiedzieli, że walczę o zmianę przepisów. To straszne, że musi stać się taka tragedia, żeby ludzie zrozumieli, że potrzebne są nowe przepisy – mówi Vela i dodaje: kluczowe jest to, by w każdej jednostce był chociaż jeden policjant wyszkolony w zwalczaniu przestępczości w sieci.  Takie historie bez trudu można znaleźć także w Polsce. „Brudaska, wieśniara, sierota” – to najłagodniejsze określenia, które od dwóch lat słyszy na swój temat Ewa, uczennica czwartej klasy warszawskiej podstawówki. To szkoła z tzw. renomą i dobrą opinią. Rodzice wożą ją tu codziennie z obrzeży miasta, ale teraz rozważają zmianę placówki. Bo koleżanki nie dają Ewie żyć. Dziewczynka skarży się, że robią z niej złodziejkę za każdym razem, gdy któremuś z uczniów coś zginie. Wyśmiewają jej ubrania (rodzice Ewy są artystami i wszyscy w rodzinie ubierają się oryginalnie), zainteresowania (Ewa gra w szachy i na flecie), wygląd (tata Ewy jest Brazylijczykiem o ciemnej karnacji) nawet to, co je (jest uczulona na wiele produktów). Raz wyrzuciły jej na podłogę całą zawartość śniadaniówki. Cały dzień chodziła głodna. Apogeum jednak miało miejsce na szkolnym biwaku. Gdy Ewa brała prysznic, koleżanki zawołały chłopców i wpuściły ich do łazienki, żeby „mogli sobie popatrzeć”. Statystyki są bezlitosne. Według Raportu Norton Online Family wynika, że 79 proc. polskich dzieci miało negatywne doświadczenia w internecie. Tymczasem tylko 39 proc. polskich rodziców stosuje narzędzia kontroli rodzicielskiej na domowych komputerach. – Wystarczy spojrzeć na dowolną dyskusję albo komentarze na Facebooku czy innych forach. Ten hejt dotyczy nie tylko osób publicznych, lecz także po prostu młodych ludzi. Z naszych doświadczeń wynika, że takie komentarze potrafią być bardzo dotkliwe. I co ciekawe, często dotkliwsze są nie te bardzo wulgarne, niekulturalne, nieprzyzwoite wpisy, lecz te, które negatywnie oceniają wygląd oraz to, co młodzi ludzie prezentują w sieci i w jaki sposób prezentują się w internecie – mówi Łukasz Wojtasik, koordynator programu Dziecko w Sieci. Co więcej, ci, którzy doświadczyli przemocy w internecie, nieczęsto zawiadamiają o tym rodziców (39 proc. przypadków według badania ""Nastolatki wobec Internetu"" przeprowadzonego na zlecenie Rzecznika Praw Dziecka i Naukowej i Akademickiej Sieci Komputerowej). Statystyki policji mówią, że w polskich szkołach dochodzi rocznie do niemal 30 tysięcy przestępstw, z czego 4 tysiące dotyczą uszczerbków na zdrowiu, bójek i pobić. Co ciekawe, im starsze dzieci, tym skala problemu maleje – w szkołach średnich odsetek takich przypadków jest dużo mniejszy niż w podstawówkach i gimnazjach. Tę tendencję potwierdza raport przygotowany przez Instytut Badań Edukacyjnych. Pokazuje on, że o ile w gimnazjach problemem jest głównie tzw. cyberprzemoc, to do aktów bezpośredniej agresji najczęściej dochodzi w podstawówkach. Ponad połowa uczniów przyznała, że doświadczyła dokuczania, regularnie dręczonych jest 10 proc., a 2 proc. codziennie. 
Pierwsze pytanie, jakie stawiają rodzice ofiar, brzmi: „Gdzie był i co zrobił w tym momencie nauczyciel?”. Raport IBE wskazuje smutne fakty: Jedna trzecia nauczycieli uważa, że w ich klasie przemoc nie występuje, ale tylko co piąty uznaje, że jego wiedza i umiejętności w zakresie reagowania na ten problem są odpowiednie."
http://kobieta.wp.pl/nazywali-ja-chuda-szmata-teraz-zdobywa-korone-w-konkursie-miss-england-6109437735237249a,"Nazywali ją ""chudą szmatą”. Teraz zdobywa koronę w konkursie Miss England! Koledzy ze szkoły potrafią być wyjątkowo okrutni, a problem cyberprzemocy narasta z każdym rokiem. Przekonała się o tym Sian Healy, siedemnastolatka z Coventry w Anglii. Była gnębiona w sieci przez ludzi ze swojej klasy. Teraz zdobywa koronę Green Goddess w konkursie Miss England i opowiada o tym, jak uporała się ze swoimi oprawcami.  Sian Healy od zawsze interesowała się modą i marzyła o karierze modelki. Występowała w sesjach fotograficznych, które publikowała na swoich profilach w mediach społecznościowych. To nie podobało się jej koleżankom i kolegom ze szkoły, którzy często hackowali jej konta i wysyłali wiadomości z pogróżkami. - Dodałam kilka swoich zdjęć w internecie, żeby podnieść swoją samoocenę. Wydawały mi się naprawdę dobre, jednak na Twitterze zostałam zmieszana z błotem. Grupa dziewczyn nazywała mnie ""chudą jak patyk szmatą"" - mówi Sian.    Na samych słowach się nie kończyło. Podczas wyjścia do baru z przyjaciółmi, Sian została zaatakowana przez grupę anonimowych osób. - Po powrocie do domu dowiedziałam się, że atak został zorganizowany na Twitterze przez ludzi, którzy mnie wcześniej gnębili. To było straszne, poczułam, że jestem w pułapce - wyjaśnia nastolatka.  Dziewczyna była też oskarżana o upodabnianie się do znanej modelki i aktorki Cary Delevingne, przez co wiele osób groziło, że oszpecą ją, jeśli nie przestanie dodawać swoich zdjęć do sieci lub nie zaprzestanie wychodzenia z domu. To przelało czarę goryczy i Sian powiedziała o wszystkim swojej mamie, Claire Healy. Ta zaproponowała wizytę u psychologa, która znacząco pomogła Sian w walce z hejterami. To właśnie rozmowy ze specjalistami przekonały ją do startu w konkursie Miss England. Miał to być jej sposób na odzyskanie pewności siebie i samoakceptację, jednak występ finałowy zmienił się w coś znacznie większego. We współpracy z Pooling Partners in Meriden stworzyła sukienkę z drewnianych opiłków i resztek kory. Miała nawiązywać do przytyków, jakie w jej stronę rzucali ludzie na Twitterze. - Skoro jestem dla nich chudą jak patyk szmatą, to równie dobrze mogę być zwykłym patykiem - tłumaczy Sian.  Jej strój i historia za nim ukryta tak poruszyła publiczność i jury konkursu Miss England. Nastolatka co prawda nie wygrała, ale zdobyła wyróżnienie. Historia Sian skończyła się nadzwyczaj dobrze, jednak doskonale wiemy, że problem cyberprzemocy może doprowadzić do tragedii. W grudniu 2016 roku głośna była sprawa Brandy Veli, osiemnastolatki, która gnębiona przez rówieśników, zastrzeliła się na oczach swoich rodziców i siostry. Po jej pogrzebie w sieci pojawiły się komentarze typu ""Wreszcie to zrobiłaś!”, ""Ty gruba krowo”.  W Polsce również zdarzają się takie przypadki. W maju 2015 roku życie odebrał sobie czternastoletni Dominik, którego koledzy nazywali ""pedziem"". Powiesił się na sznurówkach, wcześniej zostawiając list pożegnalny, w którym opowiada o swoich traumatycznych przeżyciach.  Problem cyberprzemocy jest również często poruszanym tematem w filmach i serialach. W ciągu ostatniego tygodnia ogromną popularnością cieszy się serial ""13 powodów” wypuszczony przez Netflixa, za produkcję którego odpowiada idolka nastolatek Selena Gomez. Poruszony jest w nim problem nękania nastolatków przez ludzi z ich najbliższego otoczenia. Serial opowiada o młodej dziewczynie, Hannah, która postanawia podciąć sobie żyły, po tym, jak była dręczona przez równieśników ze szkoły."
http://kobieta.wp.pl/rekolekcje-w-czasie-lekcji-czy-po-szkole-6109414060726401a,"Rekolekcje – w czasie lekcji czy po szkole? Przeprowadzenie rekolekcji należy do obowiązków szkoły w trakcie godzin lekcyjnych. Czy lepsze byłoby organizowanie ich poza zajęciami szkolnymi? Dyskutują o tym Marcin Celiński, reprezentujący inicjatywę obywatelską ""Świecka szkoła"" i dziennikarz Krzysztof Skórzyński.  - To co dzieje się w tej chwili, czyli zbiórka pod szkołą i wymarsz do kościoła lub też zbiórka przed szkołą i rekolekcje w klasach szkolnych to zupełnie coś innego, niż my pamiętamy - mówi Marcin Celiński.  Rekolekcje w obecnym systemie organizowane są od 1992 r., kiedy weszło w życie rozporządzenie Ministra Edukacji Narodowej. Według niego uczniowie uczęszczający na naukę religii uzyskują trzy kolejne dni zwolnienia z zajęć szkolnych w celu odbycia rekolekcji wielkopostnych, jeśli religia lub wyznanie, do którego należą, nakłada na swoich członków tego rodzaju obowiązek. Pieczę nad uczniami w tym czasie zapewniają katecheci.  Jednak według Celińskiego nie wszystko jest jasne. Tym bardziej, że pozostała cześć uczniów, czyli ok. 20 proc. po prostu w tym czasie się nudzi, siedząc głównie w świetlicy.   - Wierzący ma prawo do trzech dni wolnych - tłumaczy Celiński. - Ale tam nigdzie nie jest zapisane, że to są trzy dni przerwania toku szkolnego, odwołania zajęć itd. Tam jest tylko powiedziane, że jeżeli jestem wierzący, przychodzę i mówię: chcę uczestniczyć w rekolekcjach. Mam usprawiedliwioną nieobecność. To jest pierwsza nieuczciwość. Druga rzecz: praktyka jest tego typu, że nie dość, że nie ma lekcji, to w ogóle nie ma żadnych zajęć, które mogłyby być jakkolwiek atrakcyjne. To, czy rekolekcje powinny odbywać w czasie, czy po zajęciach w szkole dzieli rodziców. Z różnych powodów.  -  Uważam, że gdyby były po godzinach szkolnych, czasem byłoby to z wartością dla dzieci, bo te uczestnictwo byłoby świadome - mówi Krzysztof Skórzyński. -  Ale czasem jest tak, jak np. w przypadku moim i mojej żony, nie możemy, nie mamy czasu, by po szkole to dziecko zaprowadzić na katechezę, na rekolekcje. Gdyby szkoła zapewniła ""wycieczkę"" po szkole na rekolekcje, ja bym nie miał nic przeciwko temu, żeby w ciągu dnia dziecko miało normalne lekcje."
http://kobieta.wp.pl/wstrzasajacy-material-w-sprawie-dla-reportera-elzbieta-jaworowicz-pochylila-sie-nad-cierpieniem-transplciowego-chlopaka-6109399266403969a,"Wstrząsający materiał w ""Sprawie dla reportera"". Elżbieta Jaworowicz pochyliła się nad cierpieniem transpłciowego chłopaka W czwartkowym programie Elżbieta Jaworowicz poruszyła kontrowersyjny temat. Swoją historię opowiedział Jakub, młody, transpłciowy mężczyzna zmuszany do prostytucji przez człowieka, którego kochał. Jaworowicz spełniła także jego marzenie... - Chłopiec cierpi katusze, bo wpadł w ręce złych ludzi, którzy chcą go wykorzystać i sprzedać za granicę. To jest naprawdę szokująca historia - zapowiedziała materiał Jaworowicz. Jakub Guział i jego przyjaciele opowiadają historię chłopaka, który nie tylko musi zmagać się z własną naturą, jak określiła to Jaworowicz, ""niejednoznaczną"", ale nie miał także szczęścia w miłości. Szukał jej w internecie, gdzie poznał mężczyznę z anonsu. Szczerze pokochał  nowego partnera i bezgranicznie mu ufał. - Był bardzo ciepły, bardzo elegancki, ja mogłem z nim wszędzie iść. Oczytany bardzo był - wspomina Jakub. Szybko okazało się jednak, że zamiary nowopoznanego mężczyzny nie są szlachetne. Pewnego razu pojechali razem do lasu. Tam partner Jakuba zorganizował gwałt na chłopaku. Później dawał jego numer innym osobom i oczekiwał, że będzie się prostytuował.  - Ja chciałem tylko z nim być, z nikim innym - mówi wzruszony Jakub. - W co on wdepnął? W mafię, co sprzedaje ludzi do burdelu, co tańczą na rurze, a jak się sprzeciwią, to łeb utną - komentuje matka Jakuba. Sprawcy wciąż czują się jednak bezkarni, a Jakub jest pełen strachu.  Równie wstrząsająca jest historia rodziny chłopaka. Jego ojciec znęcał się nad nim i jego matką przez lata. Chłopak od najmłodszych lat uciekał w świat dziewczęcych przebrań. - Jak bym mógł, to bym chciał wyglądać jak pani Werner - mówi. Elżbieta Jaworowicz postanowiła spełnić marzenie Jakuba, który zawsze chciał wyglądać jak piękna kobieta.  Internet żywo zareagował na wczorajszy program Elżbiety Jaworowicz. Internauci zdziwili się, że taki temat w ogóle został dopuszczony w Telewizji Polskiej, zarządzanej przez ludzi w służbie PiS. Jeden z  użytkowników twittera skomentował: ""Dla mnie ok! A dla PiS załamka?!"" Inny użytkownik skomentował rozmowy Jaworowicz z ekspertami w studiu na temat zmiany płci. Dziennikarka, poruszając ten ważny temat, uważała, by nie używać zbyt ostrych słów, co nie uszło uwadze internautów. Użytkownicy twittera byli bardzo zdziwieni wyborem tematu przez Elżbietę Jaworowicz. Mimo wszystko temat poruszył jednak internautów i sama Jaworowicz zyskała jeszcze większy szacunek za poruszenie trudnej kwestii transpłciowości na antenie TVP. Jakub nie godzi się na byciem wyśmiewanym i wykorzystywanym. Śledztwo wobec człowieka, który dał jego numer osobom, które zmuszały go do stosunków, zostało jednak umorzone ze względu na brak świadków przestępstwa."
http://kobieta.wp.pl/pierwsza-zasada-nie-pracuj-z-polakami-tak-wyglada-polska-emigracja-na-wyspach-6108009383446145a,"Pierwsza zasada: nie pracuj z Polakami. Tak wygląda polska emigracja na Wyspach? Jak wygląda życie młodych Polaków na emigracji? Iga Wołos miała 18 lat, gdy wyjechała pracować do Anglii. Uważała, że wszędzie lepiej niż w Polsce, bo tu dla takich jak ona nie ma perspektyw. - Praca z Polakami za granicą to szkoła życia - opowiada.  Dlaczego Anglia? - Dużo znajomych tam wyjeżdżało i sobie radzili, nawet jeżeli byli największymi nieudacznikami życiowymi w Polsce. Oczywiście chciałybyśmy polecieć do Hiszpanii, niestety szkoła nas do tego nie przygotowała, nigdy nie uczyłyśmy się hiszpańskiego - pisze Wołos w swojej świeżo wydanej książce „Dziewczyny na emigracji, czyli Liverpool bez cenzury”, w której opowiada o tym, jak żyje się młodym Polakom na Wyspach.  Ona sama wyjechała z kraju, a dokładnie z niewielkiego Stąporkowa, tuż po maturze. Do Liverpoolu przyjechała razem z przyjaciółką. Jak przyznaje, chciała zobaczyć kawałek świata, poznać innych ludzi. Inna sprawa to zarobki. Wiedziała od początku, że w Anglii zarobi znacznie więcej niż w Polsce. Początki łatwe nie były. Od szwagierki usłyszała, że najważniejsza zasada to unikać Polaków w pracy.  Agencje pracy roiły się od emigrantów, więc o jakieś płatne zajęcie trzeba było się nieźle postarać. Iga w książce opowiada o pracy w ośrodku dla seniorów, w fabryce czekolady, alkoholi, restauracji sushi, w hotelu. W większości tych miejsc Polacy słynęli ze śrubowania normy.  - Josh nie lubił Polaków i miał alergię na język polski. W ogóle tego nie ukrywał, miał ku temu jakieś swoje powody - opowiada Wołos o koledze, z którym pracowała z fabryce alkoholi. - Uważa między innymi, że Polacy niepotrzebnie lawinowo uderzyli Anglię, zabierając wielu Brytyjczykom pracę i wprowadzając złe mechanizmy, takie jak praca za najniższą stawkę czy śrubowanie normy. Reakcja łańcuchowa następowała szybko: Anglik nie chciał pracować za niższą stawkę i wyrabiać zwiększonej normy, na co bez problemu, wręcz z ucałowaniem ręki zgadzali się Polacy. Wtedy zezłoszczeni i sfrustrowani Anglicy rezygnowali z miejsca pracy lub też byli zwalniani, ponieważ Polak był przecież dwa razy bardziej wydajny.  Obraz Polonii na Wyspach nie wygląda najlepiej we wspomnieniach Wołos. Warto jednak zaznaczyć, że to tylko jedna z wielu relacji na temat życia w Wielkiej Brytanii. Każdy przecież jedzie tam z innego powodu. Ona sama zaznacza, że podłe byłoby wrzucanie wszystkich do jednego wora.   - Ze względu na nasz wiek oraz naiwność, która z tym wiekiem szła w parze, na początku zwyczajnie lubiłyśmy wszystkich i do wszystkich odnosiłyśmy się z wielkim zaufaniem. Z czasem, z każdym mijającym miesiącem, przekonywałyśmy się, że nie tylko nie mamy do czynienia z przyjaciółmi, oprócz paru wyjątków, ale wręcz mamy do czynienia z wilkami, z ludźmi przesyconymi zazdrością, podłymi plotkarzami, fantastami, ale i ostatnimi niedouczonymi burakami, którzy w Polsce nie dostaliby pracy nawet w sklepowym magazynie - opisuje.  Wołos wyróżnia grup emigrantów. Są więc: „karierowicze, a po osiedlowemu konfidenci”.  - Wśród nich często znajdowali się Brytyjczycy. Jednego dnia zaprasza cię na imprezę, drugiego idzie na skargę, bo widzi, jak formujesz kulkę ryżu i rzucasz nią w notorycznego podrywacza. Jednak ten typ najczęściej występował wśród naszych rodaków, zwłaszcza tych, którzy czuli się „na stanowisku”, ponieważ startowali na stanowisko menadżera lub jego zastępcy. A wiadomo, że słoma z butów wychodzi właśnie wtedy, kiedy buraka dopuszcza się do rządzenia ludźmi lub, co gorsza, daje mu się nadzieję na rządzenie ludźmi - opisuje.  Są też „złamane serca, czyli broken hearts”. Życie Polaka na tułaczce w dzisiejszym świecie często zmusza do rozstań z rodziną lub chociaż z drugą połową. Wołos przytacza historię pana Zbyszka. Ma 40 lat. W Anglii gotował w restauracjach, w Polsce czekała na niego żona i dwójka nastoletnich dzieci. Wszystko co zarobił, wysyłał do rodziny. Budował w Polsce dom - do czasu, gdy poznał inną kobietę na Wyspach i to z nią chciał spędzić resztę życia.  Jest i „inteligencja na wyjeździe, czyli magistry na zmywaku”.  - W niektórych środowiskach w Polsce panuje jakże błędne przekonanie o tym, że za granicę wyjeżdżają „nieudacznicy”, „niedojdy życiowe”, a nawet ludzie bez szkoły. Całkowicie temu zaprzeczam. Myślę nawet, że jest trochę na odwrót. „Nieudacznicy” i „niedojdy życiowe” zostali w kraju, godząc się na jedne z najgorszych w Europie warunków bytowych, jakie oferuje nam Polska. Wiadomo, że nie dotyczy to każdego. Od każdej bowiem reguły są wyjątki. W restauracji, w której pracowała, na czterdziestu pracowników co najmniej połowa miała ukończone studia z tytułem magistra.  - Przy moich polskich zarobkach nigdy nie wyprowadziłabym się od rodziców - tłumaczy jedna z dziewczyn. - A tutaj lepię sushi, ale wiecie co? Wolę być nawet sprzątaczką na Wyspach, którą stać na wakacje w ciepłych krajach dwa razy w roku, niż być panią magister w Polsce, która zapieprza i nic z tego nie ma. Zbyszek: Polska to kraj magistrów ledwo wiążących koniec z końcem. Oczywiście nie dotyczy to każdego. Ale uważam, że większości. Zarobki ludzi wykształconych są śmieszne. Ja namawiam moje dzieci, żeby tam nie studiowały. Niech uczą się angielskiego i przyjeżdżają na studia tutaj. Są też ci „zwyczajni, czyli szukający lepszego jutra”.  - Takich „normalnych” ludzi od razu było widać - znaleźli się na Wyspach w konkretnym, zarobkowym celu. Planowali zostać tam rok, dwa, może tylko parę miesięcy. W Polsce często zostawiali rodziny, ale nie odbijała im woda sodowa, kiedy nagle okazywało się, że za tydzień pracy w Anglii mogą mieć więcej niż za miesiąc pracy w kraju nad Wisłą. Nie imprezowali z nowo poznanymi osobami, nie udzielali się towarzysko, nie mieszali się do rozmów w pracy. Byli bezbarwni i niewidzialni, myślami gdzieś daleko. Pracowali w określonym celu, aby polepszyć sobie byt w Polsce lub spełnić jakieś swoje marzenia. Nie obnosili się z polskością, byli spokojni, bezkonfliktowi, jakby chcieli zostać w ogóle niezauważeni i jakby marzyli, by ktokolwiek zapomniał, że w ogóle tu byli - wspomina Wołos.  Zdarzają się też przypadki ekstremalne. - Polacy często korzystają z tego, że narkotyki i wódka są tanie. Ćpają, upijają się, staczają na dno, zamiast jakoś skorzystać z tego, że są w „lepszym świecie” i zacząć się trochę rozwijać. Irytujące było również powszechne „robienie wsi” w sklepach, czyli wypowiadane zbyt głośno słowa na „k”. Po tym oczywiście można poznać Polaków, a ja się wtedy paliłam ze wstydu. Poza tym po pijaku włączała się im klasyczna „nieśmiertelność” i zaczepianie ludzi innych nacji na ulicy, żeby pokazać: „jestem z Polski, jestem twardzielem, jestem kibolem”. Naprawdę cała sterta żenujących obrazków. Tego typu Polacy nie mogli więc zostawiać po sobie dobrego wrażenia! Niestety, niektórych metek odpiąć się nie da - czytamy.  Gdyby zostać przy takim obrazie Polonii w Wielkiej Brytanii, byłoby to spore nadużycie. Polscy emigranci coraz częściej szukają za granicą szans na rozwój zawodowy, a nie tylko wyższej płacy i wiecznych awantur. Coraz częściej emigrują też osoby wykształcone i z doświadczeniem, mają dobrze płatną pracę. - W ostatnich latach mamy do czynienia ze zmianą profilu emigrujących osób z Polski. Coraz więcej jest takich Polaków, którzy decydują się na wyjazd, mimo że mają pracę w Polsce. To jest dość duża zmiana - podkreśla Karolina Grot, ekspertka Instytutu Spraw Publicznych. W pierwszych latach członkostwa w UE wśród emigrantów dominowali ludzie, którzy w Polsce nie mogli znaleźć pracy w ogóle lub musieli pracować poza zawodem. Emigrację wiązali z szansą na szybki zarobek, który pozwalał albo na zaoszczędzenie środków, albo na wysyłanie ich do pozostawionej w kraju rodziny. I części z tych Polaków nie przeszkadzały złe warunki życia na Wyspach czy śrubowanie normy. Przyjechali przecież na chwilę, zaraz mieli wracać. Tylko że ta chwila ciągnęła się i ciągnęła.  - Młodzi ludzie żyjący na obczyźnie to najczęściej ludzie ambitni, operatywni i otwarci na świat. Patrzą na codzienność z większym dystansem, a otwartość na innych to cecha, dzięki której potrafią lepiej dotrzeć do różnych ludzi i łatwiej się z nimi komunikować - oceniają Agnieszka Major, Wojciech Tuczyński i Bartek Wasiewski w badaniu „Nowa emigracja, jej potrzeby i oczekiwania na przykładzie Wielkiej Brytanii”. - Powodów, dla których Polacy rozpoczynają swoją przygodę z emigracją, jest dużo. Dla wielu początek stanowi wyjazd na studiach. Tego typu decyzja związana z chęcią zdobycia międzynarodowego wykształcenia często łączy się z dłuższym pobytem za granicą w celu poparcia zdobytej wiedzy praktyką. Część z takich ludzi nie wraca już do kraju. Inni młodzi Polacy wyjeżdżają za granicę żeby ""nauczyć się świata"", zdobyć doświadczenie życiowe i rozszerzyć horyzonty, co w dobie globalizacji jest bardzo rozsądnym podejściem.  Zaznaczają, że jak każda grupa społeczna, nowa emigracja nie jest jednolita. Badacze wyróżniają m.in. bociany, czyli migantów sezonowych (ok. 20 proc.) To głównie studenci korzystający z letniego czasu wolnego w celu wyjazdu zarobkowego za granicę często połączonego z nauką języka. Z kolei chomiki, to ci emigranci, którzy zbierają oszczędności, by zrealizować jakiś konkretny cel w Polsce, np. kupić mieszkanie.  Pierwszy podstawowy mit, z którym spotkała się Iga? Pieniądze w Anglii rosną na drzewach. - Otóż nie rosną. Za taki obraz Polaków jesteśmy sami sobie winni. Większość naszych rodaków, których znam, wynajmuje pokoje w dzielnicach, w których strach wyjść po zmierzchu na dwór, a same cztery kąty pozostawiają wiele do życzenia, jeśli chodzi o ogólną kondycję (grzyb na ścianach, brud, smród, a nawet szczury). Mieszkając jednak w takich warunkach, ludzie są w stanie odkładać pieniądze, bo za taką mizerię płacą niewiele - opowiada i dodaje: „natomiast Polacy pracujący w Anglii i chcący żyć na poziomie, jeść przyzwoicie i mieszkać ładnie, ciężko na to wszystko muszą harować. Wynajmują flaty za sporą część ich wypłat, jedzenia też nikt nam nie daje za darmo. Za prąd, wywóz śmieci, czy nawet TV licence też niestety musimy sobie sami płacić. Benefity są, ale na nie trzeba czekać i nie da się wyżyć tylko z nich. Co, zdziwieni?”. W 2015 roku policzono, jak wielu Polaków mieszka dziś na Wyspach. Wyszedł rekordowy wynik - 916 tys. osób, czyli o 63 tys. więcej niż rok wcześniej (dane brytyjskiego urzędu statystycznego). 108 tys. młodych Polaków urodziło się już na emigracji. Brexit i zmiany na rynku pracy spowodowały, że wielu z nich pragnie wrócić.  - Co jest takiego w życiu na obczyźnie, że prędzej czy później zaczyna się tęsknić za swoim, nawet możliwie najgorszym krajem? - pyta ironicznie Wołos w swojej książce. - Nawet nie do rodziny, bo to przecież oczywiste. Nawet nie do pierogów czy bigosu, bo to przecież nie każdy lubi. Najczęściej zaczyna się tęsknić za jakimiś bzdetami, szczegółami. Za możliwością napicia się piwa z przyjacielem w plenerze. Za klimatem zwykłego, polskiego blokowiska. Za radością wypisaną na twarzach rodziców, którzy właśnie wrócili z lasu, prezentując piękne okazy grzybów. To wszystko zaczyna się w pewnym momencie wydawać tak odległe, a jednocześnie bezcenne. Możliwość życia na wyższym poziomie nie jest w stanie zrekompensować braku tych drobiazgów, które wykreowały nasze życie."
http://kobieta.wp.pl/kobietynieznajagranic-12-lat-temu-wiele-osob-wyjezdzalo-do-anglii-jak-zmienilo-sie-ich-zycie-6109228622481537a,"#KobietyNieZnająGranic: 12 lat temu wiele osób wyjeżdżało do Anglii. Jak zmieniło się ich życie? - Nigdy nie wstydziłam się przyznać do tego, jak zaczynałam - opowiada Magda Gasztych. 12 lat temu wyemigrowała z Polski do Wielkiej Brytanii. Pracowała na zmywaku, zahaczyła też o palarnię zdjęć rentgenowskich, produkcję alarmów przeciwpożarowych i magazyn kosmetyków. Dziś pracuje w międzynarodowej korporacji. Nam opowiada, jak z jej perspektywy zmieniło się życie na Wyspach.  Magda Drozdek, Wirtualna Polska: Pytanie klasyczne. Jak to się stało, że trafiłaś do Anglii?Magdalena Gasztych: Zabawne, że o to pytasz, bo nie dalej jak wczoraj rozmawiałam o tym z moją fryzjerką. Dla niej niepojęte było, że 22-letnia wówczas dziewczyna wsiada w autobus, który ma ją zabrać do obcego kraju. Nie zna kultury, obyczajów, a po angielsku mówi bardzo mało. Wiesz, dwanaście lat temu wiele osób wyjeżdżało do Anglii. Dziś, kiedy rozmawiam z ludźmi w Polsce, to prawie każdy ma w rodzinie kogoś, kto wyemigrował. Ja sama nie potrafię dokładnie wskazać momentu, w którym postanowiłam spakować walizkę. Zawsze gdzieś mnie ciągnęło. Londyn wydawał się miejscem idealnym - niezbyt daleko, wjazd bez wizy i pozwoleń, więc nie groziła deportacja. Skończyłam szkołę i chyba przez chwilę nie miałam większego pomysłu na siebie. I tak sobie ten wyjazd wymyśliłam. Niby na trzy miesiące, ale bilet (który zresztą trzymam w szufladzie do dzisiaj) był tylko w jedną stronę. Wytupany nóżką, wyproszony od rodziców, wypłakany niemal, bo oni na ten mój wyjazd, wcale tak chętnie się nie zgadzali. Z perspektywy czasu myślę, że miałam więcej szczęścia niż rozumu przyjeżdżając tutaj. Plan był prosty - nauczę się języka, poznam nowych ludzi, zobaczę, co to znaczy ciężko pracować i czas pokaże. Coś na zasadzie: ""pojadę, pożyję i wrócę"". Jesteś emigrantką z wyboru czy tak się życie potoczyło, że do Polski nie chcesz wracać?
Na pewno nikt mnie do wyjazdu nie zmuszał. Nie musiałam też wyjeżdżać ze względu na sytuację finansową. Miałam wsparcie rodziców i mogłam dokończyć studia i wtedy ewentualnie zdecydować, co robić dalej. Na Wyspach poznałam wielu ludzi, dla których wyjazd był nieprzyjemną koniecznością. Kiedy słuchałam ich historii, byłam wdzięczna, że to nie są moje powody i moja rzeczywistość.  Jak wyglądała emigracja te kilka ładnych lat temu? Trochę się pewnie to zmieniło. Powody, dla których ludzie opuszczają Polskę dla Wielkiej Brytanii, nastawienie do Polaków…
Przede wszystkim nie tak łatwo było spotkać Polaka na ulicy. Nieczęsto też słyszało się język polski. Nie było też tak dużo polskich sklepów, a żeby skorzystać z internetu, większość z nas musiała się udać do biblioteki. Pamiętam też, że do rodziców dzwoniłam tylko w weekendy, bo wtedy mieliśmy darmowe minuty do Polski. Było inaczej, ale też prościej, bo człowiek wiele nie oczekiwał. Nie było też większych zobowiązań, kredytów. Praca raz była, raz nie, ale jakoś nikt się tym specjalnie nie przejmował. Żyliśmy z dnia na dzień, niespecjalnie myśląc o tym, co będzie za tydzień, czy dwa. Kiedy kogoś zwolniono z pracy, to poszedł do innej agencji i na drugi dzień pracował już w innym miejscu. Największym problemem była chyba słaba znajomość języka, więc do agencji pracy chodziliśmy zazwyczaj grupami. Na pierwszy ogień szedł ten, kto język znał najlepiej. Reszta po cichu liczyła na to, że nikt im nie zada trudnego pytania. Pamiętam też, że od czasu do czasu w fabryce, w której pakowałam owoce, „wyłapywano” kilka osób i sprawdzano ich znajomość angielskiego. Wyobraź sobie, że stoisz na środku wielkiej hali i dukasz coś w obcym języku, modląc się w duchu, żeby nie wywalono cię z pracy. To wspomnienie wywołuje u mnie teraz mieszane uczucia, bo z jednej strony każdy ten język powinien chociaż trochę znać, a z drugiej strony rodził się w nas taki bunt i refleksja, że w Polsce przez coś takiego byśmy nie musieli przechodzić.  Tęskniłaś za domem? 
Jasne, to była taka mieszanka ekscytacji, tego co nowe ze strachem i ogromną tęsknotą za rodziną i krajem. Do tego nauka języka, wyczuwanie gruntu, poznawanie nowej kultury. Pierwsze przyjaźnie, które przetrwały do dziś, życie od soboty do soboty, rozmowy o Polsce. Najbardziej uświadomiłam to sobie, kiedy zmęczona wracałam w nocy z restauracji i dostałam SMS-a, że właśnie urodził się mój pierwszy chrześniak. Szłam ulicą i płakałam. Czym się zajmowałaś w Anglii?
Różnymi rzeczami, naprawdę. I wbrew pozorom lubię do tych wspomnień wracać, bo chociaż praca bywała naprawdę ciężka, to jednak człowiek jakby mniej do szczęścia potrzebował. Nigdy nie wstydziłam się przyznać do tego, jak zaczynałam. Przyjechałam na Wyspy do znajomych, którzy bardzo mi pomogli. Zapewnili wikt i opierunek, załatwili pracę i prowadzili za rączkę. W niedzielę przyjechałam, a w poniedziałek rano stałam już przed szefem kuchni we włoskiej restauracji. Na jego pytanie, czy mówię po angielsku, odpowiedziałam: ""A little bit"". W rzeczywistości mój angielski był na żenującym poziomie. Praca była na kilka godzin dziennie, podczas których próbowałam sklecić zdania po angielsku. Wśród nich były takie perełki, jak: ""I search new flat"" albo: ""I want see Big Ben"". Skąd mi wtedy Big Ben przyszedł do głowy ciężko powiedzieć, ale najwyraźniej już wtedy łapałam, że w tym kraju nie znosi się ciszy i lepiej gadać bzdury niż milczeć. Oprócz zmywania garów, byłam też dziewczyną do pomocy, czyli: przynieś, podaj, pozamiataj. Inna sprawa, że nie zawsze rozumiałam, co miałam przynieść. Po restauracji była pakowalnia owoców - bardzo nudne zajęcie. Osiem godzin w jednej pozycji, zimno i niekończące się pomarańcze. Po drodze zahaczyłam jeszcze o palarnię zdjęć rentgenowskich, produkcję alarmów przeciwpożarowych i pakowanie kosmetyków. Obecnie pracuję dla międzynarodowej korporacji jako project manager, a w wolnym czasie tworzę polskie radio na Wyspach, piszę felietony dla polskiego magazynu i prowadzę bloga .  Wszystkim dziewczynom, które przepytywałam już w cyklu, zadawałam pytanie o to, co najbardziej zdziwiło ich w tym ""nowym kraju"". To co zaskoczyło ciebie na Wyspach?
To, że nie ma wiecznej mgły, było takim pierwszym i trochę śmiesznym zaskoczeniem. No i to wcale nie jest tak, że Anglia jest ciągle w deszczu. I ludzie byli mili. Kolejnym zaskoczeniem było spotkanie wielu kultur. Nie oszukujmy się, nie pochodzę z metropolii, a i sama Polska nie była wtedy państwem o wielu kulturach. Dlatego obecność ludzi z części świata zupełnie mnie odurzyła. Chłonęłam informacje jak gąbka, wypytując o wszystko. Przy wybieraniu owoców, których liczba była niemal nieskończona, na przerwach na herbatę, albo na spotkaniach przy piwie uczyłam się bollywodzkiego tańca. Krany na ciepłą i zimną wodę. Wszechobecne zasady BHP. Na wszystko trzeba mieć trening. Nożyczki? Dostaniesz, owszem, ale najpierw musisz papiery podpisać, że wiesz, jak się nimi posługiwać. I gdybyś się skaleczyła, to rabanu nie podniesiesz, tylko bierzesz na siebie odpowiedzialność. A potem stos papierów podpisać trzeba. Jak już plaster naklejony to jeszcze kilka razy pytanie padnie, czy dobrze się czujesz, czy do domu pójść nie chcesz przypadkiem. Cały czas o skaleczeniu mówię, żeby wątpliwości nie było. I człowiek powoli się przyzwyczaja. Na twoim blogu znalazłam taki cytat: ""Czy emigracja jest kobietą? Jeśli tak, to jaką? Kowalką własnego losu? Żoną przy mężu? Opiekunką? Ofiarą? Matką Polką na odległość?"". Jak ty byś odpowiedziała na te pytania?
Wyobraź sobie, że nagle wysiadasz w świecie, którego nie znasz, do którego nie jesteś przyzwyczajona. Nie znasz języka, zwyczajów, kultury. Miejsce, w którym nagle wylądowałaś, jest jak czysta kartka, którą zapełnisz swoimi doświadczeniami. Nie wiesz, kogo przyjdzie ci spotkać, ani z kim właśnie pożegnałaś się na zawsze. Dlatego właśnie emigracja to słodko-gorzkie doświadczenie. Zazdroszczę ludziom, którzy potrafią powiedzieć, że zostają tu na zawsze, że się przyzwyczaili, a w Polsce brak pracy, więc i wracać nie ma po co. A potem jadę do tej Polski, widzę znajomych, rodzinę, przyjaciół. Ludzie się wspierają, dziadkowie na wyciągnięcie ręki. Ludzie chwile kolekcjonują. Nie funty.
Emigrant nie ma lekko. Emigrantka też nie. Kiedy patrzę na kobiety emigrantki, widzę strażniczki domowego ogniska, czekające na swoich mężów z ciepłym obiadem. Tak rzadko innym niż polski. Ale widzę też takie kobiety, które pędzą na oślep, rzucają się w wir pracy. Emigracja jest kobietą. Silną. Nierzadko dźwigającą na plecach ciężar, o którym nie mówi.  A Matką Polką byś się nazwała czy raczej Matką Brytyjką?
Trudno mi siebie samą ocenić i jednoznacznie odpowiedzieć na to pytanie. Na pewno mam dużo polskich wartości, które chciałabym przekazać mojej córce i którymi często się kieruję. Szanuję też polskie tradycje, ale nie bronię się ani przed tymi brytyjskimi ani przed słowackimi. Czasem śmiejemy się w domu, że tworzymy rodzinę wielonarodowościową, bo każdy z nas ma inny paszport. Ale czerpiemy też z trzech różnych kultur i myślę, że to jest fajne. Nie myślałaś o tym, by wrócić do Polski i tu zamieszkać już na stałe z rodziną?
Myślę o tym zawsze wtedy, kiedy wsiadam do samolotu lecącego do Londynu. Mówi się, że do pięciu lat na emigracji, powinniśmy podjąć decyzję o tym, co dalej. I ja tej decyzji długo podjąć nie potrafiłam. Myślę, że wiłam się między jednym a drugim. Między tęsknotą za tym, co zostawiłam w Polsce, a wygodnym życiem na Wyspach. Wracałam z różnych miejsc i ciągle nie czułam, że tu jest mój dom. Zawsze uparcie mówiłam, że dom jest w Polsce. Zawsze. Ale pogodziłam się z tym, że już zawsze będę myślała, że wakacje w Polsce trwają zbyt krótko. Zawsze będę tęskniła, przy pożegnaniach już zawsze będę płakała. Chciałabym wierzyć, że wybrałam swoją drogę i pogodziłam się ze wszystkimi konsekwencjami. Ale nigdy nie przestałam za Polską tęsknić. Jestem przekonana, że skoro raz potrafiłam spakować walizkę i wyjechać w nieznane, to wyjazd do Polski nie powinien być trudny. A jak z dystansu wygląda dziś Polska?
Mam czasem wrażenie, że z moją Polską jest trochę tak jak z pierwszą miłością. Wiesz, różowe okulary. Nie widzę wad, a jeśli już się gdzieś jakieś się pojawiają, to szybko je ignoruję i nie zwracam na nie uwagi. Polska to dla mnie przede wszystkim coś najcenniejszego - rodzina. To przyjaciele, z którymi, mimo upływu lat, ciągle się widuję i mamy sobie wiele do powiedzenia. To mój ojczysty język, który uwielbiam. To świadomość, której nikt nie może mi odebrać. Świadomość bycia u siebie, chociaż po tylu latach w innym kraju to wcale nie musi być takie oczywiste. Mam ogromny sentyment do Polski. Lubię tam każdą porę roku, piękne, rodzinne święta i to, że Polacy nie zamykają się w swoich czterech ścianach. Że ludzie chcą sobie pomagać, że nie umawiają się na głupią kawę miesiąc z wyprzedzeniem, i że życie płynie jakoś spokojniej. Gdybym mogła tak sobie połączyć te moje dwa światy, byłabym najszczęśliwszą kobietą na świecie. Publikowaliśmy ostatnio wspomnienia jednej z Polek, która jako nastolatka wyjechała do Liverpoolu do pracy. Opowiadała, że pierwszą zasadą, jaką przekazali jej znajomi na miejscu, było „trzymaj się z dala od Polaków”, że Polacy Polaków na Wyspach nie lubią. Jak to wygląda z twojej perspektywy? O Polonii w Wielkiej Brytanii narosło już mnóstwo stereotypów. 
Mówi się też, że jeśli Polak na emigracji ci nie zaszkodził, to już ci pomógł. Mnie osobiście nigdy nie spotkała jakaś większa krzywda ze strony rodaka, a nawet jeśli, to chyba o tym zapomniałam. Życie emigranta bywa ciężkie, szczególnie na początku. Trzeba się więcej starać, uczyć języka i przede wszystkim pogodzić z faktem, że skoro już zdecydowaliśmy się na wyjazd, to musimy ten kraj brać takim, jaki jest. 
O Polakach nie zawsze mówi się dobrze. W opinii niektórych nacji jesteśmy narodem, który lubi oszukiwać, narzekać, a część z nas podobno nie miałaby problemu, żeby wbić swojemu rodakowi nóż w plecy. Powiedziano mi kiedyś, że jako naród potrafimy być bardzo zamknięci na inne kultury, i że jesteśmy (niestety) rasistami. W tym ostatnim stwierdzeniu jest trochę prawdy, bo nie raz będąc już tutaj, spotkałam się z dosyć jednoznacznym podejściem Polaków do obcokrajowców, zwłaszcza do tych o innym kolorze skóry. Martwi to tym bardziej, że na Wyspach jesteśmy, tak jak inne nacje, tylko gośćmi. Zresztą, ocenianie kogoś przez wzgląd na kolor skóry jest słabe. Sama więc widzisz, że opinie o naszych rodakach krążą różne. Mam wśród przyjaciół Polaków i wiem, że mogłabym zadzwonić do nich w środku nocy, gdyby zaistniała taka potrzeba. I jestem bardziej niż pewna, że by odebrali. Z drugiej strony znam ludzi, którzy głośno mówią, że to od Polaków dostali najwięcej wsparcia i pomocy w trudnych chwilach. Polacy mają też niewątpliwie opinię bardzo dobrych fachowców. Kilku moich znajomych zatrudnia Polaków do remontów i zgodnie twierdzą, że nie ma lepszego fachowca od Polaka. Mówią, że Polak jest konkretny i jak ma coś zrobić, to zrobi to szybko i dokładnie bez dziesięciu przerw na herbatę, jak to podobno robią Anglicy. Lubisz Brytyjczyków?
Lubię za ich specyficzne poczucie humoru i sarkazm. Wielu rzeczy nie powiedzą wprost, bo uważają, że mówienie prawdy w oczy może zranić drugiego człowieka. Za to jeśli chodzi o sarkazm, ich granice znacznie się przesuwają. Można to akceptować albo i nie, ale zrozumienie tego może nam znacznie ułatwić obcowanie z tym narodem. Poza tym - są grzeczni. I wiem, że wielu ludzi teraz mogłoby mi zarzucić, że ta ich uprzejmość jest sztuczna, ale ja powiedziałabym, że jest po prostu wyuczona. I wolę taką niż wieczne niezadowolenie. Jak z twojej perspektywy wygląda sytuacja Polaków po ogłoszeniu Brexitu?
Tak się złożyło, że kiedy Brytyjczycy głosowali, ja byłam na wakacjach Polsce. Wielu moich znajomych nie wierzyło, że do Brexitu w ogóle dojdzie, więc siłą rzeczy nikt z nas się tym nie przejmował. Dopiero jak usłyszeliśmy wyniki i Brexit stał się nagle bardzo realny, zaczęłam się zastanawiać nad tym, co będzie dalej. Kilka dni po referendum wsiedliśmy do samolotu do Londynu i... nic się nie zmieniło. Wszystko odbywało się tak jak wcześniej. Nikt nie pytał skąd i po co przyleciałam ani na jak długo. Myślę, że zmiany, jakie będą zachodzić po Brexicie, są póki co tylko w naszej świadomości. Wszystkie obawy związane z wyjściem Wielkiej Brytanii z Unii Europejskiej, ewentualne konsekwencje tej decyzji, jeszcze w ten kraj nie uderzyły. Ja wierzę i może zakrawa to na naiwność, że każdy, kto uczciwie pracuje i żyje, nie powinien się niczego obawiać. A jak jest naprawdę? Oczywiście, że wielu z nas się boi. Nie sądzę, żeby nagle 800 tys. Polaków zaczęło pakować swoje walizki i masowo wracać do Polski, ale wielu na pewno zastanawia się nad swoją przyszłością na Wyspach. Niektórzy boją się, że będą zmuszeni do powrotu do Polski, a przecież do Anglii przyjechali po lepsze życie. Inni zarzekają się, że w takiej sytuacji będą się starać o brytyjskie obywatelstwo. Jeszcze inni boją się, że nasilą się ataki na tle rasowym. Ja uważam, że takie ataki zdarzały się już dawno - niestety ich prowodyrzy stali się odważniejsi. I to jest chyba moja największa obawa. Nikt nie chce się czuć jak obywatel drugiej kategorii."
http://kobieta.wp.pl/stracila-meza-w-zamachu-dzis-mowi-nie-czuje-nienawisci-6109173348862081a,"Straciła męża w zamachu. Dziś mówi: nie czuję nienawiści  Po czymś takim wiele osób by się załamało. Trudno opisać, co musi dziś czuć Melissa Payne Cochran, która w zamachu w Londynie straciła męża. Do Wielkiej Brytanii przyjechali, by uczcić 25. rocznicę ślubu. Po tym, jak napastnik wjechał w ludzi na Moście Westminsterskim, ona trafiła do szpitala z ciężkimi obrażeniami. Jego nie udało się uratować.  W środę w Opactwie Westminsterskim odprawiono nabożeństwo w intencji tych, którzy zginęli 22 marca w ataku terrorystycznym. Przypomnijmy, napastnik wjechał samochodem w grupę ludzi, potem próbował dostać się na teren parlamentu. We mszy udział wzięła książęca para, a także książę Harry.  Rodziny poszkodowanych, politycy, lekarze, pielęgniarki, kapłani, ambasadorowie - ponad 1,8 tys. osób zapaliło świeczki jako symbol tego, że światło zawsze pokona ciemność. Wśród zebranych była także Melissa Payne Cochran - Amerykanka, która w zamachu straciła męża.  - Uśmiechała się, gdy przyjechała do opactwa. Siedziała na wózku. Nogę ma wciąż usztywnioną, żebra jeszcze się zrastają - relacjonuje brytyjski „Guardian”.  22 marca Melissa razem z mężem świętowała rocznicę ślubu. Spacerowali po Londynie, by trafić ostatecznie pod siedzibę parlamentu. Wtedy nastąpił atak. Mąż Melissy, Kurt Cochran, zginął na miejscu. Donald Trump pisał kilka godzin później: Będzie go nam wszystkim brakować.  Kilka dni później znajomi kobiety rozpoczęli zbiórkę pieniędzy dla niej i jej dzieci. Na jednym z portali udało się uzbierać ponad 75 tys. funtów. Melissa wyszła ze szpitala i udzieliła pierwszego wywiadu. Jej słowa poruszyły nie tylko Brytyjczyków.  - Kurt to prawdopodobnie najlepszy mężczyzna, jakiego spotkałam. Był słodki i uprzejmy i jestem ogromnie z niego dumna. Jestem bardzo szczęśliwa, że świat teraz wie, jakim był wspaniałym mężczyzną - powiedziała BBC. - Prawdopodobnie nie życzyłby sobie zamieszania. Był bardzo skromną osobą, bardzo hojną, bardzo słodką i był miłością mojego życia. Na szczęście mam cudowną rodzinę, dzięki której jestem silna i chcę wyzdrowieć. Jest ciężko, ale wiem, że Kurt chciałby, żebym się nie poddawała.   Jak przyznaje, razem z mężem starała się żyć w zgodzie innymi, być pozytywnie nastawioną do wszystkich, dlatego dziś nie potrafi mówić źle o zamachowcy.  - Nie czuję w stosunku do niego żadnej nieżyczliwości. Nie wiem, co czuł ani myślał, ani co przeszedł w życiu. Wiem tylko, że niestety on nie miał cech i pięknego serca jak mój mąż. Jest mi go trochę żal. Nie czuję nienawiści - dodała."
http://kobieta.wp.pl/polka-i-kanadyjczyk-w-tel-awiwie-historia-miedzynarodowej-milosci-6109134458173569a,"Polka i Kanadyjczyk w Tel Awiwie. Historia międzynarodowej miłości  Ona - Polka, projektantka butów. On - Kanadyjczyk, muzyk. Hanna Ferenc-Hidsen i jej mąż James Hidsen poznali się w Izraelu. Tam też mieszkają i pracują. Dlaczego postawili właśnie na Tel Awiw?  Poznali się w Jerozolimie, kiedy Hanna była na studenckiej wymianie.  - Potem długo kontynowaliśmy taki związek na odległość - wyznaje kobieta. - Studiowałam w Warszawie, on pracował tutaj, później pobraliśmy się i mieszkaliśmy w Polsce. Kilka lat temu przenieśliśmy się do Izraela.  James jest Kanadyjczykiem, chociaż w Izraelu mieszka od dziecka.  - Moi rodzice przenieśli się z Kanady do Izraela, kiedy miałem 4 lata - tłumaczy mężczyzna. - Kiedy skończyłem 18 lat, pojaechałem do Kanady. Wszyscy moi izraelscy koledzy poszli do wojska, ale ja nie miałem obywatelstwa, więc wyjechałem na studia i właściwie miałem się tam przeprowadzić. Ale gdy tam byłem, okazało się, że tak naprawdę moim domem jest Izrael. Wróciłem więc tutaj.  Obydwoje pracują, a Hanna chwli sobie rozwiązania ułatwiające prowadzenie biznesu kobietom.  - Jeśli jesteś kobietą, to masz ulgi podatkowe z tego tytułu - wyjaśnia. - Jeżeli jesteś kobietą z dzieckiem, jeszcze bardziej cię zachęcają do tego, żebyś pracowała, a nie zostawała w domu.  Jej powiodło się w Izraelu.  - Hania nie do końca zadaje sobie sprawę, jaki sukces osiągnęła - tłumaczy jej mąż. -  Wszyscy, którzy są w branży modowej znają jej markę, szanują ją i czekają na nowości."
http://kobieta.wp.pl/willa-we-francji-i-mlodszy-maz-tak-zyje-dzis-byla-zona-putina-6109146826299521a,"Willa we Francji i młodszy mąż. Tak żyje dziś była żona Putina Kiedy rosyjskie media rozpisywały się o kolejnych rzekomych romansach Władimira Putina z młodymi gimnastyczkami, jego była żona ułożyła sobie życie na nowo. I to całkiem wygodnie. Ludmiła Putin przez 30 lat żyła w cieniu prominentnego męża. Po rozwodzie słuch po niej zaginął. Jak to zwykle bywa, do czasu.  Byli ze sobą ponad trzy dekady. Ludmiła poznała Władimira w Leningradzie, pobrali się w 1983 roku i przeprowadzili do NRD, gdzie jej mąż pracował jako szpieg KGB. Żelazna Kurtyna opadła, a oni wrócili do Rosji. Putin z roku na rok zdobywał władzę, by w końcu objąć najważniejszy urząd w państwie.  O niej samej nie wiadomo było za wiele. Skończyła studia na wydziale romanistyki Uniwersytetu Leningradzkiego. Wcześniej pracowała m.in. jako listonoszka, pielęgniarka w szpitalu i stewardesa Aerofłotu. Z Władimirem doczekała się dwóch córek. Lata mijały, a Ludmiła była coraz rzadziej widziana w towarzystwie męża. W mediach pojawiały się absurdalne historie na temat małżeństwa - podobno prezydent chciał wysłać żonę do klasztoru. W czerwcu 2013 roku oficjalnie ogłosili, że się rozstają.  Od tamtej chwili Rosjanie nieczęsto słyszeli o Ludmile. Biuro prasowe prezydenta odmawiało dziennikarzom informacji na temat jej życia, a z biografii Putina usunięto o niej wszystkie wzmianki. Nie brakowało jednak takich, których wciąż fascynowały jej losy. W końcu niewiele kobiet żyło tak blisko Putina. Po kilku latach do mediów trafiły informacje o jej nowym mężu - Arturze Oczeretnym, szefie Centrum Rozwoju Relacji Interpersonalnych. Informacja ta przeszłaby bez większego echa, gdyby nie fakt, że Oczeretny ma 38 lat i jest prawie 20 lat młodszy od byłej pani Putin.  W środę Organized Crime and Corruption Reporting Project (OCCRP), zajmująca się raportowaniem o nadużyciach finansowych władzy, szczegółowo przedstawiła, że małżeństwo kupiło niedawno willę, a raczej mały pałac, na południu Francji. Wartość posiadłości? Bagatela 7,46 mln dolarów.  I tak willa w stylu art deco stała się przedmiotem żywej dyskusji w Rosji. Wybudowany w 1927 roku pałacyk przez lokalnych mieszkańców nazywany jest „Souzanna”. Marmurowe posadzki, kryształowe żyrandole, korytarze zdobione rzeźbami słynnych francuskich artystów, cztery sypialnie, reprezentacyjny salon, jadalnia z tarasem no i prywatny park - posiadłość godna monarchów.  Jak wskazują dziennikarze ""Washington Post"", to happy ending dla Ludmiły, która w pierwszym małżeństwie nie była szczęśliwa. Przywołują także słowa Natalii Gevorkyan, biografki Putina, która o pierwszej damie mówiła tak: Była kobietą, która kochała, ale jej nie kochał nikt. I rzeczywiście mogła by być to historia jak z bajki, gdyby nie ustalenia OCCRP. Działacze poddają wątpliwość, czy Oczeretnego rzeczywiście stać było na taki pałac. Punktują także, że to kolejny przykład na to, jak ludzie z otoczenia prezydenta Rosji przez lata gromadzili majątek, nie wpisując tego w żadne dokumenty.  - Pracownicy organizacji pozarządowych nie zarabiają wiele. Żaden z biznesów Oczeretnego nie był sukcesem. Ludmiła też nie była nigdy majętna. Przed rozwodem musiała zdawać raport o swoich dochodach i nigdy nie deklarowała wiele - czytamy na łamach ""Washington Post"".  Miasteczko we Francji przyciągnęło uwagę całego świata. Niewielkie Biarritz otoczone polami golfowymi, to miejsce, gdzie Francuzi spędzają najchętniej emeryturę. Na podstawie relacji mieszkańców można by stworzyć materiał na komedię. - Wszyscy tu jesteśmy na emeryturze - mówi działaczom OCCRP Bernard, który mieszka tuż obok willi Ludmiły i jej nowego męża. - Ten dom należał kiedyś do pewnej rodziny Francuzów, ale od lat tu nie zaglądają. Została nam z tego lokalna atrakcja! - dodaje.  - A pan wie, kim jest człowiek, który kupił to miejsce? - pytają działacze.  - Nie mam pojęcia. Musi pan wiedzieć, to prowincja. Tu każdy prędzej czy później wie o sąsiadach wszystko. Ona podjechała tu ostatnio samochodem, u jej boku był młody mężczyzna. Bardzo atrakcyjny, taki trochę „ooh-la-la”. Listonosz był przekonany, że to jej ochroniarz, tak mi mówił - przyznał.  Zobacz także: Zawistny jak Polak? Wiemy, co denerwuje rodaków"
http://kobieta.wp.pl/sprawdz-czy-twoj-facet-jest-uzalezniony-od-porno-6109122348468353a,"Sprawdź czy twój facet jest uzależniony od porno Liczba uzależnionych od pornografii rośnie w zatrważającym tempie. Rozkwit pornobiznesu w Internecie spowodował, że dołączają do nich osoby coraz młodsze: nastolatkowie i dzieci. W grupie uzależnionych w zdecydowanej większości są mężczyźni.  Co to oznacza dla twojego związku? Spore prawdopodobieństwo, że twój mężczyzna może mieć problem, a już nie miej złudzeń, że nigdy z pornografią nie miał do czynienia. W myśl starego porzekadła: „Wszystko jest dla ludzi”, pornografia dozowana mózgowi w jakichś rozsądnych dawkach i celu, nie uczynią zaraz z twojego faceta pornoholika. Są jednak sygnały, które w jednoznaczny sposób wskazują, że cienka granica między konsumowaniem pornografii dla doraźnych korzyści, a uzależnieniem od niej została przekroczona.  Całego godziny przed ekranem
Osoba uzależniona od pornografii potrzebuję jak najczęstszego kontaktu z nią. Polega to na tym, że gdy tylko może, przesiaduje przed monitorem komputera non stop. Najczęściej w godzinach wieczornych i późnowieczornych, kiedy ustają wszelkie zobowiązania dnia, ale to nie jest oczywiście regułą. Pornoholicy oglądają filmiki w pracy i na własnych nośnikach w czasie drogi do pracy czy przerwy na lunch. Tzw. wolny czas przeznaczany jest na obcowanie z porno, który wypiera jakiekolwiek inne formy aktywności. Oczywiście, to oglądanie czemuś służy.  Osoba uzależniona osiąga w ten sposób podniecenie i – jeśli można to tak w ogóle nazwać –  formę satysfakcji seksualnej, w postaci np. kompulsywnego masturbowania się. Jeśli Twój partner woli siedzieć do późnej nocy przed lapkiem, niż spędzić ten czas z tobą na miłosnych igraszkach, sprawdź, czy nie ogląda pornografii, która z impetem zarazy rozprzestrzenia się po zwojach mózgowych zgłodniałych wrażeń wizualnych mężczyzn, dla których pikantne obrazki z neta i wygibasy cyberkochanków we wszelkich możliwych konfiguracjach stają się żałosnym substytutem sztuki kochania.  Ars amandi do poprawy
Mężczyźni uzależnieni od pornografii stają się z czasem kiepskimi kochankami. Nie mają ochoty poświęcać czasu ani na grę wstępną, ani na dobry seks. Są skoncentrowani na sobie i na własnych potrzebach. Nasycenie, jakie osiągają dzięki porno jest oczywiście złudne, ponieważ - jak to w każdej spirali uzależnienia bywa: im mocniej czegoś pragniesz, w tym mniejszym stopniu zaspokaja cię to, co dostajesz i musisz sięgać po więcej i więcej. Pornoholik goni zatem za coraz większymi doznaniami z sieci, a przed bliskością z tobą wykręca się jak przed dentystą. Nabiera też błędnego przekonania o tym, jak dobry seks w ogóle powinien wyglądać. Zwłaszcza bardzo młodzi osobnicy płci brzydszej usiłują powielić w łóżku schematy, które zaobserwowali w pornosach. Taka edukacja seksualna ma fatalne skutki. Realne życie intymne z kobietą leci na łeb i o tworzeniu satysfakcjonującego związku seksualnego, zapomnij!  Jesteś mi niepotrzebna!
Mężczyźni uzależnieni od pornografii to często zapaleni „masturbatorzy”. Z im większą częstotliwością onanizują się, z tym mniejszą częstotliwością możesz liczyć na ich udaną obecność w waszym wspólnym łóżku. Jak dowodzą seksuolodzy, kompulsywne masturbowanie się nie rzadko jest naturalną konsekwencją uzależnienia od porno. Na dodatek, pornoholikowi potrzeba coraz silniejszych bodźców i – o czym już wiesz - poszukuje w sieci coraz mocniejszych wrażeń, z prezentacją różnych dewiacji włącznie. Niekiedy taki delikwent usiłuje włączyć cię w swoje „gierki i zabawki” i oczekuje, że będziesz niczym wygolony wamp z ostatniej odsłony, którą zdążył obejrzeć przed powrotem z pracy czy uczelni. Nie daj się w to wkręcić! Pornoholika trzeba zaprowadzić do specjalisty, który rozpocznie wcale niełatwy proces leczenia. Im szybciej się opamięta, tym lepiej i dla niego, i dla waszego związku. Wiele całkiem nieźle funkcjonujących par poległo na minie pod nazwą pornografia. U osób uzależnionych od pornografii pojawiają się bowiem neurologiczne zmiany w mózgu, porównywalne ze zmianami u osób uzależnionych od narkotyków czy alkoholu. Im wcześniej takie zmiany w mózgu zachodzą, tym trudniejsza jest potem praca, aby te zmiany odwrócić. Z tego powodu tak ważne jest objęcie szczególną ochroną właśnie dzieci i młodzież, która za chwilę będzie tworzyć swoje intymne relacje."
http://kobieta.wp.pl/jak-schudnac-po-czterdziestce-5982756504224897a,"Jak schudnąć po czterdziestce? Jeśli przekroczyłaś 40. rok życia, pewnie zauważyłaś, z jakim trudem przychodzi ci zrzucanie kilogramów. Twoja przemiana materii nie jest już tak sprawna jak kiedyś. Masz większy apetyt, szybciej męczysz się podczas ćwiczeń. Czy to znaczy, że jesteś skazana na życie z nadwagą? Niekoniecznie. Razem z dietetykiem podpowiadamy, jak schudnąć w dojrzałym wieku. Jeśli przekroczyłaś 40. rok życia, pewnie zauważyłaś, z jakim trudem przychodzi ci zrzucanie kilogramów. Twoja przemiana materii nie jest już tak sprawna jak kiedyś. Masz większy apetyt, szybciej męczysz się podczas ćwiczeń. Czy to znaczy, że jesteś skazana na życie z nadwagą? Niekoniecznie. Razem z dietetykiem podpowiadamy, jak schudnąć w dojrzałym wieku.\r\n\r\n- Każdy moment na wprowadzenie zmian w sposobie odżywiania jest dobry, niezależnie od tego, ile mamy lat. Im wcześniej o tym pomyślimy, tym więcej korzyści dla naszego zdrowia – uważa Joanna Sobczak, dietetyk Naturhouse.\r\n\r\nNie da się jednak ukryć, że im jesteś starsza, tym trudniej osiągnąć sukces w odchudzaniu. Od produktów, które mogłaś jeść jako dwudziestolatka, teraz musisz trzymać się z daleka, bo błyskawicznie odkładają się w postaci tkanki tłuszczowej. Lekarze szacują, że po przekroczeniu czterdziestki metabolizm spada o ok. 5 proc.\r\n\r\nDietetyk Joanna Sobczak przyznaje, że z wiekiem trudniej jest walczyć z nadmiarem kilogramów – ma to związek z biologią. - Przemiana materii staje się coraz wolniejsza, masa mięśni zmniejsza się przy jednoczesnym wzroście tkanki tłuszczowej, a stopniowy przyrost kilogramów staje się problemem, nie tylko estetycznym, ale i zdrowotnym.\r\n\r\nJeśli więc masz 40-50 lat, a chcesz odchudzać się tak samo jak wtedy, gdy byłaś dwudziestolatką, nie osiągniesz sukcesu. Składa się na to wiele czynników. Również menopauza. To czas, gdy kobieta tyje bardzo szybko, najczęściej zyskując tłuszczyk w okolicy brzucha – ma to związek ze spadkiem poziomu hormonów płciowych.\r\n\r\nPo czterdziestce zwykle też mniej się ruszamy, ale nawyki żywieniowe pozostają takie same. Efekt jest taki, że zaczynamy tyć.\r\n\r\n- Z obserwacji dietetyków wynika, że im dłużej utrzymujemy nadmierną masę ciała, tym dłużej trwa cały proces odchudzania, a przede wszystkim etap stabilizacji wagi. Z wiekiem zarówno aktywność fizyczna, jak i zapotrzebowanie organizmu się zmniejszają, dlatego też jest szczególnie ważne, aby cały proces utraty kilogramów przeprowadzić umiejętnie, najlepiej pod okiem specjalisty – zaznacza dietetyk Naturhouse.\r\n\r\nSpecjalistka przyznaje, że w przypadku dojrzałych kobiet, które chciałyby schudnąć, bardzo często stosowane są diety kompletnie niedopasowane do zapotrzebowania organizmu, trybu życia, wieku czy preferencji smakowych. - Nierzadko jadłospisy znalezione w internecie lub prasie są bardzo monotonne albo po prostu skomplikowane i trudne w realizacji. Zwykle oczekujemy też natychmiastowych, spektakularnych wręcz efektów, a kiedy ich nie ma, pojawia się rozczarowanie i frustracja – nie kryje Joanna Sobczak.\r\n\r\nW jaki zatem sposób trzeba się odchudzać po czterdziestce? Żelazną zasadą dla osób w tym wieku jest regularne spożywanie posiłków – po to, aby pobudzić spowolniony metabolizm lub go wyregulować. - Jedzenie śniadań jest niezbędne do utrzymania właściwej masy ciała, ale każdy kolejny posiłek również jest bardzo istotny - podkreśla dietetyczka.\r\n\r\nOprócz trzech głównych posiłków (śniadania, obiadu i kolacji) w menu powinny pojawić się dwie przekąski, czyli drugie śniadanie i podwieczorek. Odstępy między posiłkami powinny być nie mniejsze niż dwie i pół godziny, ale też nie większe niż cztery godziny. - Taki rozkład dostarczanej energii stymuluje organizm do pracy, daje także możliwość regeneracji oraz odpowiedniego przyswojenia składników odżywczych – tłumaczy Joanna Sobczak.\r\n\r\n"
http://kobieta.wp.pl/zaluje-ze-w-mlodosci-nie-przywiazywalam-wagi-do-swojego-ciala-jak-zadbac-o-sylwetke-poki-nie-jest-za-pozno-6109094298007681a,"""Żałuję, że w młodości nie przywiązywałam wagi do swojego ciała"". Jak zadbać o sylwetkę póki nie jest za późno? Brakuje ci motywacji do pracy nad własną sylwetką i zmiany nawyków żywieniowych? Zapewniamy cię, że po przeczytaniu tego tekstu zmienisz podejście do swojego ciała. Niech ten eksperyment stanie się dla ciebie inspiracją do działania. Czas zadbać o siebie, póki nie jest za późno. Na jednym  z brytyjskich forów zapytano osoby w różnym wieku o to, czego najbardziej żałują w swoim życiu. Najczęściej powtarzało się kilka odpowiedzi. Wielu internautów żałowało, że nie starali się utrzymywać częstszych kontaktów z ludźmi, którzy już odeszli. Inni nie mogli pogodzić się z tym, że zbyt długo pracowali, a za mało czasu spędzali w towarzystwie rodziny i znajomych. Większość tego typu wyznań była do przewidzenia, ale jednej odpowiedzi zdecydowanie się nie spodziewałyśmy.  Okazuje się, że starsze osoby często żałują, że nie dbały w młodości o swoje ciało. Zamiast jeść zdrowo i regularnie ćwiczyć, wolały oddawać się przyjemnościom, dlatego do dziś nie mogą uporać się z otyłością. Oto dwie przykładowe wypowiedzi użytkowników, które pojawiły się na forum Reddit:
- Mój niezdrowy styl życia spowodował, że dziś trudno mi jest utrzymać szczupłą sylwetkę. Teraz, gdy jestem stary, muszę wkładać mnóstwo wysiłku, aby schudnąć. Niestety efekt nadal jest mizerny.
- Nie mogę sobie wybaczyć, że nie przywiązywałam wagi do swojego ciała. Przez to, że w młodości o siebie nie dbałam, na starość jestem gruba. Dietatyczka Joanna Sobczak potwierdziła, że z wiekiem trudniej jest walczyć z nadmiarem kilogramów:
- Każdy moment na wprowadzenie zmian w sposobie odżywiania jest dobry, niezależnie od tego, ile mamy lat. Nie da się jednak ukryć, że im jesteś starsza, tym trudniej osiągnąć sukces w odchudzaniu. Od produktów, które mogłaś jeść jako dwudziestolatka, teraz musisz trzymać się z daleka, bo błyskawicznie odkładają się w postaci tkanki tłuszczowej. Lekarze szacują, że po przekroczeniu czterdziestki metabolizm spada o ok. 5 proc. Mimo wdrożenia zasad zdrowego żywienia i aktywności fizycznej, efekty u osób, które skończyły 40. rok życia zwykle już nie są zadowalające. Ten fakt daje wiele do myślenia. Najlepiej więc już w młodości wdrożyć kluczowe zasady, by w przyszłości nie mieć problemu z otyłością. Zacznij od zdrowych śniadań: - Jedzenie śniadań jest niezbędne do utrzymania właściwej masy ciała, ale każdy kolejny posiłek również jest bardzo istotny. Oprócz trzech głównych posiłków (śniadania, obiadu i kolacji) w menu powinny pojawić się dwie przekąski, czyli drugie śniadanie i podwieczorek. Odstępy między posiłkami powinny być nie mniejsze niż dwie i pół godziny, ale też nie większe niż cztery godziny - podkreśla dietetyczka Joanna Sobczak.  Każda forma aktywności fizycznej jest dobra dla ciała, pod warunkiem, że wykonujemy ją regularnie. Jazda na rowerze, szybki spacer czy bieganie to tylko kilka z wielu propozycji, które nie wymagają od nas wcześniejszych przygotowań ani specjalnych umiejętności. Teraz, kiedy dni są dłuższe i cieplejsze, warto wyjść na świeże powietrze i zadbać o swoją sylwetkę. Polecamy także: Jak schudnąć po czterdziestce?"
http://kobieta.wp.pl/nie-musisz-kochac-sie-na-sucho-6108768812230273a,"Nie musisz kochać się „na sucho”! Suchość pochwy to zmora kobiet w okresie menopauzy. Przede wszystkim powoduje ogromny dyskomfort podczas współżycia. Na szczęście są metody, które z powodzeniem eliminują ten problem. Jeśli skorzystasz z nich z rozsądkiem, poczujesz się dużo lepiej. Panie doktorze: jak pan myśli? Na jaką przypadłość skarżą się najczęściej kobiety w okresie klimakterium?Dr n. med. Grzegorz Południewski: Na dyskomfort przy współżyciu wywołany suchością pochwy. To dolegliwość, która może zdominować inne objawy, a często też pojawia się jeszcze przed wystąpieniem klimakterium. I nie jest to błahy problem, ponieważ dotyczy kobiet, które są w sile wieku i czerpią z życia garściami. Mam tu na myśli osoby powyżej 45 roku życia, choć średnia wieku występowania menopauzy w Europie wynosi 52 lata. A jak kobieta czuje ból podczas stosunku, ponieważ pochwa nie jest odpowiednio nawilżona, zaprzestaje współżycia, osłabia się więź z partnerem, pojawiają się negatywne myśli na temat własnej atrakcyjności. Idealny grunt pod stany depresyjne, a nawet pragnienie wycofania się z aktywnego życia. Dlaczego dochodzi do tego przykrego objawu podczas przekwitania?
Za wszystko odpowiedzialne są hormony, a w tym przypadku ich zanikanie. Konkretnie – estrogenów. To ich spadek w organizmie powoduje cały szereg objawów, na które uskarżają się panie w czasie klimakterium. Jednym z nich jest właśnie suchość pochwy. Jak poradzić sobie z tym dyskomfortem?
Są dwie podstawowe metody. Pierwsza z nich to zastępcza terapia hormonalna, która uzupełnia zanikające estrogeny. Druga: preparaty dostępne w aptekach, różne żele i maści, niekiedy z dodatkiem hormonów, których zastosowanie poprawia doraźnie komfort podczas stosunku, ale nie likwiduje problemu. Czy to oznacza, że hormonoterapia jest bardziej wskazana?
Zdaję sobie sprawę z uprzedzeń wobec niej. Jak każda metoda lecznicza ma ona swoje plusy i minusy. Wiele się mówi o jej negatywnym skutkach w postaci wzrostu ryzyka raka piersi czy chorób wieńcowych i zapalenia żył. Amerykańskie Stowarzyszenie ds. Menopauzy podważyło również teorię, że stosowanie hormonoterapii zmniejsza ryzyko wystąpienia alz, co kiedyś było podnoszone in plus. Warto jednak mieć świadomość jej dobroczynnego wpływu na organizm i psychikę. Uzupełnienie estrogenów zapobiega rozwojowi groźnej choroby późnego wieku, czyli osteoporozy czy raka jajnika, a przede wszystkim minimalizuje te wszystkich typowe objawy menopauzy, do których należy również suchość pochwy. Terapia hormonalna poprawia również ogólne samopoczucie kobiety, zmniejsza ryzyko wystąpienia depresji oraz znacząco wpływa na polepszenie się jej życia seksualnego.
Musimy pamiętać, że obecnie żyjemy dłużej. Kobiety 45-50 letnie są dziś w połowie swojego życia. Czy nie lepiej spędzić jego resztę w komforcie zdrowia pojmowanego jako nasz dobrostan zarówno fizyczny, psychiczny i emocjonalny?  Są panie, które mają opory przed terapią hormonalną.
W Polsce boimy się hormonów, ale to jakiś irracjonalny lęk. Bez dobrej i sprawnej gospodarki hormonalnej nie ma dobrego zdrowia. Skorą są sprawdzone metody, którą mogą nam pomóc, sięgnijmy po nie. Oczywiście, hormonoterapia nie jest panaceum na wszystko. Wymaga swego rodzaju dyscypliny. Należy przestrzegać zleconych przez lekarza badań, USG narządów rodnych i piersi, mammografii, cytologii - i wykonywać je systematycznie. Profilaktyka i rozsądek oraz świadomość swoich potrzeb – to powinno charakteryzować każdą kobietę, która chce cieszyć się dobrym zdrowiem przez całe swoje życie i w jego różnorodnych sferach, równie tej seksualnej."
http://kobieta.wp.pl/kiedy-jeszcze-ratowac-a-kiedy-juz-pogrzebac-zwiazek-6108433694124161a,"Kiedy jeszcze ratować, a kiedy już pogrzebać związek? Odejdź, kiedy cię bije i pije. Daj mu szansę, gdy mówi, że kocha i chce rozpocząć sensowną pracę nad sobą. Nie bądź mu dłużna! Joanna Weyna: Pary, które są u pani w terapii, częściej się schodzą czy rozstają?Marta Jankowska, psychoterapeutka integracyjna: Przede wszystkim zbyt często przychodzą za późno. Kiedy zadali sobie już tyle ran, że dalej nie mogą. I wtedy, faktycznie: może być tak, że nie uda się już tego posklejać. Myślę, że żyjemy w takim przyzwoleniu na bylejakość. Przytrafia nam się jeden kryzys, drugi, kolejny, a my uparcie nic z tym nie robimy. Tkwimy w mentalności, że o potrzeby emocjonalne dba się na końcu albo w ogóle. Skupiamy się na zapewnieniu sobie bytu, na karierze zawodowej i budowaniu rodziny, ale jakaś głębsza refleksja nad mechanizmami, które rządzą naszymi relacjami, schodzi na dalszy plan. W takiej sytuacji niewiedzy jak samograj powtarzamy błędy i ulegamy zachowaniu, które prowadzi np. do rozpadu więzi.  Kiedy, w pani opinii, w związku dzieje się już naprawdę źle?
Są takie sytuacje, kiedy powinna zapalić się czerwona lampka, które sygnalizują kryzys związku. To się dzieje wtedy, kiedy np. nie cieszymy się na powrót partnera z pracy. Niechętnie budzimy się przy jego boku. Nie możemy się doczekać, kiedy zniknie nam z oczu. Nie interesujemy się tym, gdzie jest i co robi. Nasze ciało również może wysyłać sygnały. Niestety, nie ma przesady w powiedzeniu: „Robi mi się niedobrze na jego widok”. To jak najbardziej może być prawda.  Wtedy rozpad jest nieuchronny?
Niekoniecznie, choć nie należy bagatelizować objawów somatycznych. Warto słuchać tego, co mówi nasze ciało i – przede wszystkim – dlaczego? Dla mnie takim papierkiem lakmusowym jest pytanie, które zadaję na początku każdej terapii. Czy kochasz swoją dziewczynę/żonę/partnerkę? Czy ona kocha jego? Niekiedy zapada cisza. Bo tej miłości już nie ma. Proste wyznanie uczucia staje się problemem. W sytuacji kompletnego wypalenia się relacji, braku uczuć – nie ma sensu niczego wskrzeszać, bo to się po prostu nie uda. Taka para najprawdopodobniej nie będzie chciała wejść w proces terapii, w którym już na początku, żeby w ogóle miała ona sens, należy zadeklarować pracę nad sobą i uświadomić sobie, jakie to jest ważne. A często zdarza się tak, że skłóceni partnerzy przyszli na spotkanie z zamiarem zmieniania tej drugiej strony oraz z głębokim przeświadczeniem, że wina leży po drugiej stronie.  Takie myślenie jest nagminne?
Tak. I bardzo niedojrzałe. Od początku tłumaczę swoim klientom, że wina jest pół na pół i każdy ponosi odpowiedzialność za swoją część, za swoje emocje i zachowania. Punktem wyjścia do dobrej terapii jest przyznanie się: to i to było niewłaściwe w moim zachowaniu wobec ciebie, w moich komunikatach i reakcjach. Chcę to zmienić, aby nasza relacja mogła się odrodzić, zmienić na lepsze. I o to lepsze staramy się w TU i TERAZ. Przypatrujemy się sobie z wnikliwością, angażujemy się w proces z pokorą. To znaczy, mamy odwagę „przyjąć na klatę” ból i poczucie zranienia tej drugiej strony. Chcemy jej wysłuchać, zrozumieć, zmienić język naszej codziennej komunikacji, skorygować repertuar naszego zachowania, które powtarzamy jak mantrę, a które jest niewłaściwe, np. obrażanie się, wybuchanie wściekłością, obrzucanie wyzwiskami, oczekiwaniami, pretensjami, niedopuszczanie do głosu, krytykowanie. Jest cała masa zachowań, które na najlepiej zapowiadający się związek działają jak trucizna. Jak sprawdzić, czy warto dalej ciągnąć swój związek?
Namawiam np. pary do wizualizacji życia bez tej drugiej osoby. Jak sobie je wyobraża? Siebie już bez bycia z nim czy z nią? Jak wyglądałaby moja codzienność? Moje marzenia i plany? Niekiedy takie przeżycie straty „na niby” uzmysławia nam, że tak naprawdę nie pragniemy rozstania, a przeszkadzają nam i uwierają do bólu pewne obszary we wspólnym byciu. One mogą dotyczyć przeróżnych sfer wspólnej egzystencji: ekonomicznej, emocjonalnej, intymnej. Trzeba zlokalizować problem, bolesne miejsce, aby móc je uzdrowić. To wymaga dużego wysiłku w postaci szczerości, dobrych intencji i zaangażowania. I potem pracy nad tym, aby krok za krokiem poprawiać, korygować i zmieniać to wszystko, co wpłynie na zmianę naszego życia w ogóle. Nie tylko tej konkretnej relacji. Zdarza się, że parom się nie udaje. Dlaczego?
Osoby z żalu, chęci udowadniania swojej racji i walki o swoją prawdę nie chcą zrezygnować z ranienia siebie nawzajem. Jest zbyt dużo wrogości i poczucia krzywdy. Nie ma tej elementarnej deklaracji dobrej woli i gotowości do zmiany. Ale ta niemożność może dotyczyć również par, w których jest przemoc, uzależnienie, jakaś patologia. Wówczas potrzebna jest najpierw terapia indywidulana. Trzeba przepracować własne traumy, często ukryte jeszcze w głębokim dzieciństwie. Niekiedy jestem zaskoczona, bo para, która świetnie rokowała na terapii, dochodzi do ściany. Okazuje się, że hamulcem okazały się bardzo osobiste sprawy z przeszłości, nad którymi, aby pójść dalej w terapii, trzeba się pochylić. I wtedy ktoś może tego zwyczajnie nie chcieć. Nie ma ochoty rozdrapywać podgojonych ran, w jakiś sposób uporał się ze swoją traumą. Tylko ten jakiś sposób jest nieskuteczny i niewystarczający. Jednak ona wciąż warunkuje jego zachowania, które ciążą na tym wszystkim, co dzieje się TU i TERAZ. Każdy proces terapeutyczny służy poprawie jakości naszego życia, które właśnie się toczy. Jednak, aby to mogło mieć miejsce, trzeba rozprawić się z „demonami” przeszłości i bardziej świadomie pracować nad swoją przyszłością. Również tą dotyczącą związku.  Zobacz też: Faceci oczekują ""królewny śnieżki"", a kobiety herosa. Jakich cech szukamy u partnera?"
http://kobieta.wp.pl/slow-seks-czyli-orgazm-to-nie-wszystko-6107011352598657a,"Slow seks, czyli orgazm to nie wszystko Koniec z podziałem na grę wstępną i penetrację, dyskusjami o optymalnej długości członka czy obsesyjnym poszukiwaniem mitycznego punktu G. Nadchodzi czas slow seksu, który wbrew swojej nazwie wcale nie musi być bardzo powolny. Najważniejsze jest bowiem nawiązanie prawdziwego kontaktu z partnerem, eksperymentowanie i walka z rutyną. Polki coraz śmielej mówią o seksie, który przez lata uchodził za temat tabu. Potwierdzają to zaprezentowane niedawno wyniki badania przeprowadzonego pod kierownictwem prof. Zbigniewa Lwa-Starowicza. Z opracowania „Seksualność kobiet. Raport 2016” wynika, że ponad trzy czwarte mieszkanek naszego kraju (dokładnie 76 proc.) ma potrzebę intymnych kontaktów przynajmniej raz w tygodniu. W podobnej ankiecie sprzed 12 lat ten odsetek wynosił zaledwie 52 proc. Dla blisko 85 proc. badanych kobiet seks odgrywa bardzo ważną rolę. Tylko 7,5 proc. ankietowanych oceniło, że bez zbliżenia fizycznego mogą się obejść. Jednak równocześnie przybywa pań niezadowolonych ze swojego życia seksualnego. W 2005 r. aż 92 proc. Polek deklarowało, że satysfakcjonują je bliskie kontakty ze stałym partnerem. W 2016 r. entuzjastek było już tylko 71 proc. Rośnie za to liczba kobiet zdradzających swoich mężczyzn. Mieszkanki naszego kraju dwukrotnie częściej niż wcześniej przyznają się także do masturbacji.  
– To rewolucja. Rewolucja szczerości wynikająca z upowszechniającego się przekonania kobiet, że „też mają prawo” oraz rewolucja seksualnej praktyki. Jak mąż czy partner zawodzi, poradzę sobie sama – tłumaczy w „Polityce” Lew-Starowicz.
Czy kobieta musi być naprawdę zdana na samą siebie? Co zrobić, gdy w naszym związku współżycie przestaje być przyjemnością i zmienia się w dość nudny, rutynowy obowiązek? Rozwiązaniem może być slow seks. Niezgoda na bylejakość
Idea narodziła się podobno na początku XXI wieku we Włoszech na fali popularności wszelkich ruchów promujących „zwolnienie tempa” – slow life, slow food czy slow fashion. – W naszej konsumenckiej kulturze chodzi o to, aby szybko się z kimś przespać, a potem ruszać na kolejny podbój. Tymczasem znacznie większą rozkosz  i przyjemność może dawać seks bez sprinterskiej pogoni za orgazmem, otwierający się przede wszystkim na zmysłowość – podkreśla Włoch Alberto Vitale, który uchodzi za twórcę pojęcia slow seks. 
Podobnie jak slow food, który był protestem przeciwko „macdonaldyzacji” naszego życia, slow seks zrodził się z niezgody na bylejakość. Jego propagatorzy nawołują, byśmy zmienili nasze przekonania i postawę, a wydajność, pośpiech i powierzchowne sensacje zamienili na jakość i przyjemność.
– To oczywiście oznacza również zmiany w sposobie, w jaki będziemy uprawiać seks. Nie to, żeby od razu kochać się trzy godziny. Jeżeli ktoś z czasem do tego dojdzie, to znakomicie. Przecież wszyscy chcemy się kochać długo i mocno. Slow seks oferuje zestaw metod, które pozwalają uprawiać seks przez trzy godziny, ale również trzydzieści fascynujących minut. Bo najważniejsze, żeby nasz seks był jakościowy, uważny i świadomy” – podkreśla Marta Niedźwiecka, certyfikowany sex coach w głośnej książce „Slow sex. Uwolnij miłość”.
Podkreśla, że tym kontekście określenie ""slow"" nie oznacza tylko wolno, ale przede wszystkim - uważnie. Najważniejszy przekaz brzmi bowiem: robiąc różne rzeczy szybko, jesteśmy powierzchowni. Szybko jedząc, podróżując, uprawiając seks pomijamy to, co najważniejsze. Wpadamy w rutynę i działamy na autopilocie. A rutyna jest mordercą przyjemności i to ją trzeba przede wszystkim pokonać.  Przytulajmy się!
Zdaniem Marty Niedźwieckiej bardziej niż seksu brakuje nam często po prostu czułego dotyku. – By przeżyć, potrzeba nam czterech uścisków dziennie, by zachować zdrowie – ośmiu, by się rozwijać – dwunastu – wyliczyła kiedyś Virginia Satir, znana amerykańska psychoterapeutka. Nic dziwnego, że wiele osób przytulanie przedkłada nad seks, ponieważ zapewnia ono nie tylko przyjemność zmysłową, ale również poczucie bliskości, komfortu i bezpieczeństwa. 
Dotyk kogoś bliskiego sprawia, że nasze serce zwalnia tempo i spada ciśnienie krwi. Gdy doświadczamy bliskości, organizm zyskuje odporność, lepiej radzi sobie z wirusami, a nawet komórkami nowotworowymi. Przytulanie działa jak tabletka przeciwbólowa, może być także skutecznym środkiem ułatwiającym zasypianie i głęboki sen.
Naukowcy zidentyfikowali też zmiany hormonalne, które tłumaczą dlaczego w późniejszym etapie związku mamy większą ochotę na przytulanie niż seks. We wczesnej fazie miłości „szaleją” w nas bardzo duże ilości neurotrofin – chemicznych przekaźników wysyłających sygnały do mózgu. U zakochanych kobiet rośnie również stężenie testosteronu.
Po kilku latach poziom neurotrofin spada, ale w wielu związkach nie powoduje to osłabienia więzi. Naukowcy odkryli, że może to być związane z aktywnością „hormonu przywiązania”, czyli oksytocyny. W największych ilościach występuje ona wśród par, które są ze sobą kilka lat. Dużo oksytocyny produkuje też organizm świeżo upieczonej mamy, co ułatwia kobiecie nawiązanie bliskiej relacji z nowo narodzonym dzieckiem.  Hormon jest wytwarzany w trakcie dotyku. Oznacza to, że im częściej przytulamy bliską osobę, tym bardziej czujemy się z nią związani. Równocześnie obniża się poziom kortyzolu – hormonu towarzyszącego odczuwaniu stresu. Dlatego dzięki czułościom możemy łatwo uwolnić się od zgromadzonych napięć.
Przytulanie zapewnia nie tylko przyjemność zmysłową, ale daje również poczucie komfortu, bezpieczeństwa i posiadania bliskiego partnera. Wszystkie te korzyści są tak samo ważne dla jakości związku, jak stosunek płciowy. Sting daje przykład
Idea slow seks głosi, by odrzucać schematy, czyli sztywne trzymanie się „harmonogramu” (najpierw gra wstępna, potem współżycie) albo dążenie za wszelką cenę do osiągnięcia orgazmu. Warto jak najwięcej eksperymentować, by lepiej odkryć zarówno siebie, jak i partnera. Możemy np. umówić się, że dotykamy się po całym ciele, ale omijamy strefy intymna albo stykamy się jak największą powierzchnią ciała, patrząc sobie cały czas w oczy. Głębokie spojrzenie może być bowiem dużo bardziej erotyczne niż pocałunek.
– Idąc na romantyczną kolację, korzystamy z niego jako wstępu do seksu. Tak budujemy atmosferę emocjonalną i zmysłową. Możemy użyć jedzenia jako seksu albo do oswojenia różnych technik seksualnych. Zjadamy, zlizujemy pokarmy z ciała, na przykład syrop z penisa, aby osłodzić fellatio. Karmienie się nawzajem tworzy bliskość i także jest niezwykle zmysłowe. Możemy w końcu użyć jedzenia do seksu w sposób jak najbardziej dosłowny – chociażby podłużnych owoców i warzyw, aczkolwiek repertuar nie musi się tu kończyć – radzi Marta Niedźwiecka.
W slow seks znakomicie wpisuje się koncepcja tantryzmu, bardzo cenionego m.in. przez Stinga. – Można uprawiać seks przez sześć godzin, ale w międzyczasie trzeba coś zjeść, obejrzeć film i błagać żonę o więcej – opowiada gwiazdor w jednym z wywiadów. 
Zasady tantry, której korzenie sięgają nawet 4 tysięcy lat, są dość skomplikowane, ale za najistotniejszą regułę uchodzi dążenie do zjednoczenia przeciwstawnych pierwiastków, czyli mężczyzny i kobiety. Ogromną rolę odgrywają tu zmysły, wyobraźnia i emocje. Do orgazmu dochodzi się powoli, ponieważ naczelną wartością jest bliskość partnera. 
Świetnym wstępem do seksu tantrycznego może być wspólna medytacja. Należy się położyć obok siebie, zamknąć oczy, zrelaksować i skupić na głębokim oddychaniu, najlepiej w jednym rytmie. Później rozpoczynamy „zabawę”, w którą obie strony powinny włożyć najwięcej energii i zaangażowania. Bardzo ważne są pocałunki, nie tylko w usta, warto nimi obsypywać całe ciało partnera. Nie unikajmy używania języka i delikatnych „ukąszeń miłosnych”. Równie istotny jest dotyk – od delikatnego głaskania po drapanie po wszystkich częściach ciała. Na których szczególnie warto się skupić? Masaż głowy wywołuje przyjemne odprężenie, niezwykłe doznanie zapewnia pieszczenie małżowiny usznej oraz miejsce za uchem, a także szyi czy karku – miejsc o szczególnej wrażliwości. 
W seksie tantrycznym nie istnieje pojęcie wstydu. Szczególnie ceni się miłość oralną, stawianą wyżej niż klasyczny stosunek. Nie należy nastawiać się na orgazm czy popis sprawności fizycznej, lecz na wymianę energii i wzajemne zasilanie. Podczas igraszek nie zamykajmy oczu, wtedy doznania będą jeszcze mocniejsze.
Może zatem warto spróbować?"
http://kobieta.wp.pl/sms-y-ulatwiaja-zycie-ale-nie-zastapia-kontaktu-z-drugim-czlowiekiem-6106972799194753a,"SMS-y ułatwiają życie, ale nie zastąpią kontaktu z drugim człowiekiem Nawet do 150 razy w ciągu dnia dotykamy swojego smartfona, wynika z badań. Te niepokojące statystyki stają się normą u coraz młodszych dzieci. O tym, do czego może to doprowadzić, o wpływie technologii na relacje partnerskie oraz o SMS-ach, które coraz częściej zastępują tradycyjną rozmowę rozmawiamy z doświadczonym psychologiem i trenerem Tomaszem Owczarkiem. Wczoraj na placu zabaw widziałam chłopca, który siedział na huśtawce z telefonem przy uchu. To normalne?Badania Millward Brown dla Fundacji Dzieci Niczyje wykazały, że ok. 90 proc. dzieci korzysta z urządzeń mobilnych. Zatem odpowiadając na pytanie: tak, to normalne. Nie unikniemy tego. Ale sama obecność tego typu urządzeń w naszym życiu to jedna rzecz. Pytanie, jak częsty jest to kontakt i czym może skutkować. Czym?Chyba najbardziej niepokojące jest to, co wyczytałem w badaniach – że ok. 40 proc. dzieci w wieku do dwóch lat używa telefonów komórkowych, z czego jedna trzecia codziennie. Zalecenia są takie, dzieci do drugiego roku życia powinny unikać tego typu atrakcji. Niebezpieczeństwo polega na tym, że jeśli dziecko nadmiarowo korzysta z urządzeń mobilnych, może zatracać zdolność dotyku, ruchu, przestrzeni.  Rodzice tego nie wiedzą? A może dają dziecku telefon dla świętego spokoju?Wytłumaczenie okazuje się dosyć proste. Statystyki mówią, że ok. 70 proc. rodziców daje dziecku telefon, kiedy musi się zająć czymś innym. Można więc uznać, że jest to próba ratowania własnego czasu. Moim zdaniem bardzo niepokojący jest natomiast fakt, że dzieci do dwóch lat często dostają komórki po to, żeby… zaczęły jeść. Bo gdy skupiają się na telefonie, rodzic może je nakarmić. A to nie uczy dzieci samoregulacji.  Sama mam roczne dziecko, dla którego telefon mamusi albo tatusia jest największą atrakcją…W najmłodszym wieku zachęcajmy dziecko raczej do rysowania, prac manualnych itd. U dzieci często korzystających z telefonów obserwuje się ograniczenie funkcjonalności mięśni. W pierwszych latach życia jeśli dziecko już używa telefonu, to powinno to robić razem z rodzicem, w jego obecności. Chodzi po prostu o to, żeby rodzic widział, co robi jego dziecko. Eksperci radzą, by dzieci korzystały z nowoczesnych urządzeń nie więcej niż 30 minut dziennie i nie dłużej niż 15 minut naraz. Urządzenia mobilne to nie jest jednak jakieś straszne zło. Mają ogromny potencjał rozwojowy, pomagają w uczeniu się, rozumieniu zjawisk.   Czyli szukamy złotego środka?Tak jak we wszystkim. Telefon czy tablet to nie jest też sposób na sen. Badania pokazują, że u dzieci, które korzystają z komórek przed zaśnięciem, obserwuje się gorszy, niespokojny, krótszy sen i większe zmęczenie. Skoro rozmawiamy już o spaniu… Kobieta, mężczyzna i telefon w sypialni to tłok?Prawdopodobnie wiele takich sytuacji kończy się kłótniami albo drobnymi czy nawet poważniejszymi konfliktami. Na zasadzie: jeśli nie poświęcasz mi uwagi, to poświęcasz ją czemuś innemu. I jeśli robisz to od czasu do czasu, to nie ma problemu. Co innego, jeśli korzystanie z telefonu staje się nałogowe. Gdy chcemy porozmawiać z partnerem, a ten z powodu telefonu jest rozkojarzony, odczuwa ciągłą potrzebę, by zerknąć do komórki. Zbyt częste korzystanie z telefonu może doprowadzać do napięć. Tylko tutaj trzeba sobie zadać ważne pytanie – co jest pierwsze? Czy to technologia powoduje, że ludzie ze sobą nie rozmawiają i się na siebie złoszczą, czy też fakt, że się od siebie oddalili sprawia, że chętniej korzystają z technologii.  Jak ważna jest rozmowa z drugim człowiekiem twarzą w twarz?SMS-y pełnią rolę szybkiej komunikacji i nie należy traktować ich jako czegoś złego, jednak nie zastąpią prawdziwego kontaktu. W dzisiejszych czasach obserwuje się zmniejszenie ilości kontaktów bezpośrednich. Po pierwsze dlatego, że mamy narzędzia do utrzymywania relacji z innymi. I z jednej strony jest to dobre. Z drugiej strony jedno nie powinno zastępować drugiego. Od razu zaznaczę: jestem zwolennikiem SMS-ów, ale pamiętajmy, że z samego założenia SMS to short message. Taką formę SMS powinien pełnić: krótkiej wiadomości, poinformowania, zabawy słownej. Człowiek jest stworzony do relacji bezpośrednich. Dzięki rozmowie twarzą w twarz możemy obserwować czyjąś mimikę, wsłuchujemy się w ton głosu. Wtedy możemy lepiej kogoś zrozumieć, a relacja z człowiekiem staje się pełniejsza. Częste korzystanie z komunikatorów może doprowadzić nawet do upośledzenia umiejętności rozpoznawania emocji u innych. Ostatnio zwróciłam mężowi uwagę, że przy śniadaniu przegląda Instagram. Nie jest strasznym grzechem, jeśli ktoś odbierze SMS-a czy zajrzy do telefonu podczas śniadania, o ile się na to umówimy. Jeżeli umawiamy się jednak na to, że w danym momencie jesteśmy razem, rozmawiamy ze sobą, to starajmy się unikać czynników, które mogłyby nam przeszkadzać. Nomofobia, skrót od no mobile phobia, to irracjonalny strach przed brakiem telefonu w zasięgu ręki. Brak telefonu powoduje niepokój, spadek nastroju, czasem irytację. Niektórzy badacze sugerują, że korzystanie z Facebooka czy Twittera jest szybciej uzależniające niż alkohol czy papierosy. W dzisiejszych czasach chyba łatwo przekroczyć granicę.Nicholas Carr w książce „Płytki umysł” zawarł koncepcję, że znowu staliśmy się łowczymi. Ciągle rozglądamy się za tym, co jeszcze moglibyśmy upolować, tyle że dziś to polowanie dotyczy tego, żeby coś zdobyć: jakąś ciekawostkę, informację. Tylko co mi przyjdzie z tego, że dowiem się, za ile jakaś gwiazda kupiła sobie nowe buty?  Nie ma pan wrażenia, że żyjemy w świecie nadmiaru informacji?Prawo Moore’a mówi, że co dwa lata podwaja się zdolność procesorów do liczenia i analizowania informacji. Prawdopodobnie łatwiej nie będzie. Już teraz dzieci mają ogromny problem z koncentracją, są ciągle rozkojarzone. Uczą się, a jednocześnie mają komórkę, iPoda, iPada, komputer. Dzieciom brakuje koncentracji, dorosłym cierpliwości. A ta druga cecha, czyli cierpliwość, jest jednym z najważniejszych czynników sukcesu.  Jak więc znaleźć wspomniany złoty środek? Urlop nam w tym pomoże?Tak, odpoczynek od nowoczesnych technologii jest bardzo ważny. Przyklejeni do telefonu czy komputera nie jesteśmy w stanie odpocząć. Według ekspertów dobry urlop powinien trwać trzy tygodnie. Przez pierwszy tydzień przyzwyczajam się do tego, że nie pracuję, w drugim tygodniu odpoczywam, a w trzecim przyzwyczajam się do myśli, że wracam do pracy. Mój znajomy powiedział kiedyś, że dobry urlop to taki, kiedy wracam i nie pamiętam hasła do komputera.  Tyle że wiele z nas nie potrafi wypoczywać.Najlepiej odpoczywa się w innym świecie niż w tym, który generuje w nas stres. Jeśli zatem stres wywołuje u nas praca z komputerem, telefonem, to muszę znaleźć świat, w którym tego nie będzie. Dla wielu ludzi to będzie las, woda. Ale znowu nie chodzi o to, żeby demonizować nowoczesne technologie. Mówimy o pewnych wyzwaniach dla każdego z nas we współczesnym świecie. Czasami po prostu dużo tracimy przez to, że zajmujemy się rzeczami, które wcale nie są ważne. Czytałam badania, z których wynika, że ciągłe pstrykanie fotek prowadzi do tego, że nie koncentrujemy się na emocjach i przeżyciach w danej chwili.Tak właśnie jest. Dzisiaj nawet dorośli ludzie wchodzą w fazę adolescencyjną; zachowują się jak nastolatkowie, ciągle potrzebują zapewnienia, że są fajni. Dzieje się tak przez media społecznościowe. Oczywiście jeśli ktoś ma taką pracę, że ciągle korzysta z telefonu czy komputera, to okej, tak musi być. Problem zaczyna się w momencie, gdy traci się kontakt z rzeczywistością. Gdy ktoś ze mną rozmawia, a ja nie mogę się skupić, bo myślę tylko o tym, że zawibrował mi telefon i muszę koniecznie zareagować. No dobrze. A wysłanie SMS-a na święta to obciach?Ja osobiście SMS-ów w święta nie wysyłam, wolę zadzwonić, choć oczywiście cieszę się, gdy ktoś wyśle mi wiadomość. Rozmowa wydaje mi się jednak przyjemniejsza. Nie jestem bardzo krytyczny wobec świątecznych SMS-ów, ale sam staram się tego nie robić – zwłaszcza gdy wysyłamy coś, co jest wielokrotnie powielane. Dlatego gdy dostaję kolejny wierszyk, to miło, że ktoś o mnie pamiętał, ale musimy mieć świadomość, że takie wiadomości tracą element osobowy. Ludzie doceniają wysiłek. Wysłanie SMS-a jest jakimś wysiłkiem, ale większym na pewno jest fakt, że się o kimś pomyślało i do niego zadzwoniło."
http://kobieta.wp.pl/matematyka-w-sluzbie-milosci-6104188971189377a,"Matematyka w służbie miłości Wydaje się, że nie ma dwóch bardziej odmiennych dziedzin. Jedna jest królową nauk, druga – serc, a przecież każdy powie, że emocje  nie mają nic wspólnego z logiką. Okazuje się jednak, że miłość może zadziwiająco wiele zawdzięczać matematyce. Matematyka otacza nas niewidzialnym kokonem. Pewnie o tym nie wiesz, ale gdy patrzysz na Drogę Mleczną, liście paproci albo muszlę ślimaka czy własne odbicie w lustrze, widzisz proporcje liczbowe, wyrażone odkrytą już przez starożytnych Greków złotą liczbą – fi (1,618). A jeśli matematyczny porządek można odkryć zarówno w budowie płatków śniegu, jak i gigantycznych galaktyk, dlaczego nie miałby istnieć także w naszych uczuciach?  Matematyka to wspaniała dziedzina, ale nawet gdy ją kochasz, po sześciu godzinach wykładu możesz mieć serdecznie dosyć. Jak więc zainteresować studentów równaniami różniczkowymi? Kazać im policzyć, jakie szanse na przetrwanie miłosnych zmagań mieli Romeo i Julia! Na ten genialny pomysł wpadł w latach 80. XX wieku amerykański matematyk Steven Strogatz. Zachwyceni studenci zaprzęgli do opisu relacji między najsłynniejszymi kochankami świata układy dynamiczne (struktury matematyczne pozwalające przewidzieć stan układu w przyszłości, jeśli znamy jego stan w bieżącej chwili, oraz jego – chwilowe  – tendencje zmian). Badali, jak na trwałość związku wpływają nastroje partnerów. – Romeo kocha Julię, ale Julia jest kapryśna. Im bardziej on okazuje miłość, tym bardziej ona usiłuje od niego uciec. Wtedy zniechęcony Romeo wycofuje się, a Julia zaczyna dostrzegać jego atrakcyjność. Romeo działa jak echo Julii: pozytywne emocje rosną, gdy Julia go kocha, a kiedy nienawidzi, narastają negatywne – wyjaśnia model tego układu dynamicznego dr Urszula Foryś z Instytutu Matematyki Stosowanej i Mechaniki Uniwersytetu  Warszawskiego. 
Miłosnomatematyczne zmagania tak spodobały się studentom, że zaczęli liczyć szanse przetrwania związków kolejnych ikonicznych par, od Pięknej i Bestii po Cyrana de Bergerac i jego umiłowaną kuzynkę. Do zabawy dołączyli wkrótce kolejni naukowcy (m.in. profesor teorii systemów Sergio Rinaldi, który pisał o równaniach miłosnej dynamiki u Petrarki, i fizyk Clint Sprott, zajmujący się matematycznymi modelami miłości i szczęścia). Bo choć nie da się wyczuć, kogo, gdzie i kiedy porazi strzałą ten mały drań Amor, skutki jego działań są już dużo łatwiejsze do przewidzenia. Zakochanie, miłość, ślub, rodzicielstwo – to jeden z kilku schematów, według których przebiega nasze miłosne życie. A matematycy kochają schematy. I potrafią zrobić z nimi prawdziwe cuda.  – Matematyka może zaproponować nowy sposób spojrzenia na niemal wszystko – przekonywała uczestników konferencji TED na Binghamton University w Nowym Jorku Hannah Fry. Płomiennie rudowłosa i uroczo zaróżowiona przypominała bardziej irlandzkiego elfa z ciętym poczuciem humoru niż poważną brytyjską matematyczkę: – Chyba wszyscy się zgodzimy, że matematycy są znani z trafnego doboru partnerów. Nie tylko dzięki naszym wspaniałym osobowościom, wyjątkowym umiejętnościom konwersacji oraz schludnym piórnikom. Zawdzięczamy to również ogromnej ilości obliczeń wykonanych w poszukiwaniu sposobu na znalezienie idealnego partnera. W brawurowym wykładzie (blisko 4 mln wyświetleń w Internecie) Fry zaprezentowała matematyczne wskazówki mogące ułatwić XXI-wieczne poszukiwania drugiej połówki, statystycznie najczęściej odbywające się przez Internet. Bazowała m.in. na badaniach twórców kultowego portalu randkowego OkCupid (założonego przez… matematyków, którzy przez blisko dekadę szukali schematów, według jakich działali randkowicze w sieci). Fry przekonywała, że szansę na wymarzoną miłosną interakcję ma każdy, bo najbardziej popularni nie są wcale ci superatrakcyjni (co udowodniła stosownym działaniem). Wyjaśniła też, że z matematycznego punktu widzenia nie powinniśmy wiązać się z pierwszą osobą, która się nami zainteresuje, ale też lepiej nie zwlekać zbyt długo z wyborem partnera. Posługując się metodą optymalnego punktowania: jeśli zaczynamy randkować w wieku 15 lat i chcemy wziąć ślub około 35. roku życia, przez pierwszy okres (stanowiący 37 proc. czasu randkowania) powinniśmy odrzucić wszystkich kandydatów, a potem wybrać pierwszą osobę, która wydaje się lepsza od poprzedników. – Matematyka udowadnia, że takie postępowanie maksymalizuje szanse na znalezienie idealnego partnera – twierdzi Hannah Fry. I zaraz dodaje, że całe wyliczenie bierze w łeb, jeśli trafimy na Pana Idealnego podczas pierwszych 37 proc. czasu. Nie jest to więc stuprocentowo pewna, ale za to statystycznie dająca najlepsze rezultaty metoda. Najważniejsze jednak, że stosujemy się do niej nieświadomie, randkując ostro koło dwudziestki, a szukając życiowego partnera, gdy zbliżamy się do trzydziestki. To według Fry, która jest również autorką książki „Matematyka miłości”, potwierdza zasadność użycia równań i algorytmów w służbie uczuć. – To dowód, że nasze mózgi są zawczasu skonstruowane tak, by działać według matematycznych schematów. Dr Urszula Foryś zajmuje się głównie zastosowaniami matematyki w biologii i medycynie. I podobnie jak Hannah Fry uważa, że matematyka to wszechstronne narzędzie, które może pomóc nam niemal w każdej dziedzinie życia. Od leczenia nowotworów po miłość.
– Nauki przyrodnicze i społeczne są wciąż empiryczne. Jeśli czegoś nie zobaczymy w doświadczeniu, to nie jesteśmy w stanie przewidzieć, czy może się zdarzyć. Gdy pracujemy nad modelowaniem dynamiki terapii nowotworów, sprawdzamy m.in., jak łączyć terapie, kiedy i jak wprowadzać leczenie niestandardowe. Eksperymentalista nie jest w stanie sprawdzić wszystkich możliwych kombinacji, a co dopiero zbadać ich w praktyce, bo przecież musiałby eksperymentować na ludziach. My robimy to w komputerach – tłumaczy.  Kilka lat temu, zainspirowana m.in. pracami Stevena Strogatza, postanowiła również swoim studentom zadać miłosne równania. Wybór padł na stworzenie matematycznego modelu związku romantycznego, który pozwoli prognozować, czy dana relacja przetrwa, czy się rozpadnie – z uwzględnieniem tego, jak rzutują przeżycia jednego z partnerów na reakcje drugiego, czyli tzw. zjawisko opóźnienia. Okazało się, że może mieć ono spore znaczenie dla przyszłości kochanków.  – Poprzez modelowanie matematyczne możemy opisać każdy proces, który nas interesuje. Na przykład relację między dwojgiem ludzi i jej możliwe wyniki – tłumaczy  dr Foryś. – W modelu możemy jednemu partnerowi zmienić jakąś cechę – uznając, że popracuje z psychologiem nad jej zmianą – i zobaczyć, jaki będzie miało to wpływ na cały związek. Wyliczymy, czy warto pracować nad zmianą tej cechy, bo co, jeśli lepiej skupić się na innej? Możemy zbadać efekty wszystkich możliwych zmian i wybrać najlepszą strategię.
Polskim matematykom przyszło do głowy stworzenie serwisu internetowego, w którym na podstawie badania zachowań partnerów można oszacować, jakie reakcje będą dla związku optymalne: – Moglibyśmy informować partnerów, które z nich powinno być bardziej refleksyjne, a które musi reagować szybciej.
Serwis miałby służyć tym związkom, którym grozi rozpad. Niestety, pozostaje tylko bytem teoretycznym, bo nie udało się zdobyć grantu na dalsze prace. Na razie polscy zakochani nie będą więc mieli osobistego pożytku z prac matematyków. 
– Jeśli chcemy przekładać wyniki modelowania matematycznego na rzeczywistość konkretnej pary, zmienne używane w równaniach muszą być zmierzone. I tu matematyk potrzebuje psychologa, który pomoże mu zmierzyć i usystematyzować ludzkie reakcje – mówi dr Foryś.   Jak dotąd jedynym psychologiem, który przeprowadził badania ilościowe i we współpracy z matematykiem przełożył równania na konkretne porady dla par,  jest amerykański terapeuta John Gottman. Od ponad  30 lat prowadzi Instytut Badania Związków, instytucję, która zaprzęgła matematykę do walki z plagą rozwodów (w USA rozstaje się co drugie małżeństwo). Jak wspomina w książce „Principia Amoris. The New Science of Love”, opisującej matematyczne reguły życia uczuciowego, Gottman w młodości sam nie miał szczęścia w miłości. Zaczął więc badać małżeństwa w nadziei, że znajdzie w ich zachowaniach złoty wzór na to, jak żyć długo i szczęśliwie (chyba mu się udało, bo dr Julie Schwartz Gottman, którą poślubił ponad 30 lat temu, nazywa „swoim klejnotem, genialną i przepiękną żoną”. Trzecią, jeśli mamy być skrupulatni). Wraz z Robertem Levensonem, najlepszym przyjacielem i podobnym miłosnym nieudacznikiem, przebadał setki par, nie tylko przysłuchując się ich rozmowom, lecz także nagrywając je, monitorując badanym tętno, ciśnienie krwi, przewodnictwo skóry, mimikę. Odkryli, że najważniejszym wskaźnikiem rozwodu jest nastawienie partnerów w rozmowie: negatywne – zwiększało ryzyko rozstania aż o 90 proc. Ale w odkryciu, jak i dlaczego pary wpadają w spiralę negatywnej energii, pomógł im dopiero matematyk James Murray. Stworzył równania rozpisujące szanse na to, jakie nastawienie w następnej rozmowie będą mieli małżonkowie, biorąc pod uwagę takie zmienne, jak ich nastrój (gdy są sami i kiedy przebywają z partnerem) i to, jak wpływa na nich  osoba współmałżonka.
Dziś pary stojące na krawędzi są w instytucie Gottmana badane jak kosmonauci przed startem. Ich emocje, kodowane za pomocą systemu liczb, są przepuszczane przez skomplikowany wzór matematyczny, w wyniku czego powstaje unikalny wzorzec interakcji pary, „DNA małżeństwa”. Wystawiana na jego podstawie prognoza trwałości związku sprawdza się z dokładnością do 94 procent! Gottman chwali się oszałamiającymi wynikami – aż 70 procent par, które wprowadziły w życie otrzymane w jego instytucie zalecenia, zawraca znad rozwodowej przepaści i żyje dalej długo i szczęśliwie. Okazuje się więc, że matematyka może naprawdę pomóc miłości. Jak mówiła Hannah Fry: – Równania i symbole mają głos, który wyraża ogromny urodzaj natury i oszałamiającą prostotę w schematach, które kręcą się, zaginają i ewoluują wokół nas. I opisują wszystko, od sposobu, w jaki działa świat, po nasze zachowanie. Już Galileusz uważał matematykę za alfabet, za pomocą którego Bóg opisał wszechświat. Być może, by miłość trwała, nie wystarczy kochać, ale trzeba też jasno i logicznie myśleć. I dostrzegać schematy i równania nie tylko w książkach, lecz także we wszystkim, co nas otacza. Zwłaszcza w naszych związkach. Być może, by miłość trwała, nie wystarczy kochać, ale trzeba też jasno i logicznie myśleć. Według Johna Gottmana dobra komunikacja jest kluczem do trwałości małżeństwa. Jej wrogami są zaś „czterej jeźdźcy apokalipsy relacji”, typowe negatywne wzorce komunikacji, wywołujące walkę pozornie o nic: krytycyzm, postawa defensywna, zablokowanie kontaktu (milczenie, brak kontaktu wzrokowego, odmowa komunikacji) i pogarda. Czterej jeźdźcy zazwyczaj jeżdżą razem. Oto jak ich uniknąć: - Pomyśl, zanim powiesz. A potem pomyśl jeszcze raz – czy w czasie kłótni mówisz coś, by naprawić to, co się zepsuło, czy po prostu wyrzucasz napięcia i chcesz jak najmocniej zranić partnera? Druga opcja uruchamia apokalipsę.
- Nie wytaczaj najcięższych dział na początek.  Po wybuchu nuklearnym nie będzie co zbierać, także z twojego związku.
- Ustępuj. Zwłaszcza gdy nie kłócicie się o przyszłość związku, tylko o kolor firanek. Gdy zrobisz to kilka razy, stworzy się wzór, z którego możecie korzystać na przemian. Przypomnij, że kilka razy podniosłaś białą flagę, poproś o rewanż. Wymagaj po równo od partnera i od siebie. Jeśli krzyczysz, obrażasz i wbijasz szpile, dlaczego obrażasz się, gdy on stosuje tę samą taktykę?
- Naucz się godzić. Jeśli nie ma szans na ustępstwo ani konsensus, wypróbuj zmianę tematu, ratuj się poczuciem humoru, np. przełóż kłótnię na za tydzień o tej samej porze. I celebruj to, że znów jesteście blisko.
- Skup się na plusach. Im więcej relacji pozytywnych między partnerami, tym większe szanse ma związek.
- Kłóć się na bieżąco. Nie pozwalaj drobiazgom rosnąć. Według Gottmana największe szanse na sukces mają pary o „niskim punkcie zapalnym”. Te, które szybko dają sobie znać, że coś szwankuje w relacji, i robiąc to, szukają wspólnie rozwiązania, a nie próbują się nawzajem zniszczyć."
http://kobieta.wp.pl/jak-przekonac-do-siebie-pracodawce-podczas-rozmowy-kwalifikacyjnej-6104134318314625a,"Jak przekonać do siebie pracodawcę podczas rozmowy kwalifikacyjnej? Rozmowa rekrutacyjna to jedna z najbardziej stresujących sytuacji. Podczas spotkania trwającego często tylko pół godziny, mamy za zadanie opowiedzieć o swoich osiągnięciach i przekonać do siebie pracodawcę. To zdecydowanie nie jest łatwe zadanie, szczególnie, że często o jedno miejsce walczą kandydaci z podobnymi kwalifikacjami. Co więc zrobić, by osiągnąć sukces? Okazuje się, że poza częścią merytoryczną istotną rolę odgrywają inne czynniki. Warto wziąć je pod uwagę. Wiele z nas zastanawia się, dlaczego po udanych spotkaniach pracodawcy już nigdy się nie odezwali. Być może problem nie leżał w doświadczeniu, a w tym, jak się zaprezentowaliśmy. Czasami niuanse mogą spowodować, że stracimy szansę na zdobycie wymarzonej posady. Jeśli do tej pory myśleliście, że wystarczy świetne CV, to czas zmienić swoje podejście. Psycholożka biznesu Anna Białous-Griffiths opowiedziała nam o wskazówkach, które mają fundamentalne znaczenie w kontekście rozmów kwalifikacyjnych. Jakie znaczenie ma strój? Jakie ubrania wybierać, by wypaść profesjonalnie?
Strój ma ogromne znaczenie. To jedna z pierwszych rzeczy, które pracodawca zauważa w kontakcie z kandydatem, zanim jeszcze padną pierwsze słowa. Natychmiast, już na poziomie nieświadomym, ubranie wywołuje pewne reakcje emocjonalne u odbiorcy, dlatego warto wybrać taki strój, który sprawi, że będziemy odbierani jako osoby odpowiednie na dane stanowisko. Elegancki garnitur sprawi, że kandydat lub kandydatka będą wydawać się bardziej kompetentni. Jest taka zasada: lepiej być ubranym zbyt elegancko niż zbyt ""na luzie"". Podczas rozmowy kwalifikacyjnej, kiedy będziemy elegancko ubrani, prawdopodobnie poczujemy się pewniej, a dodatkowo rekruter potraktuje nas poważniej i odbierze nas jako osoby bardziej profesjonalne. Zatem na rozmowę kwalifikacyjną najbezpieczniej przyjąć styl stroju biznesowego. Mężczyźni powinni wybrać garnitur i krawat, a kobiety kostium ze spódnicą lub spodniami. Polecam kolory stonowane. Koszula powinna być jasna, np. biała, beżowa, szarobłękitna. Panie przez cały rok obowiązuje noszenie rajstop lub pończoch. Fryzura powinna być skromna, prosta, staranna. Czasami można pozwolić sobie na trochę luzu, ale wszystko zależy od specyfiki stanowiska pracy. Jeśli staramy się o pracę związaną z kontaktem z klientem, lepiej nie ryzykować i wybrać klasyczny strój oraz stonowane kolory. A jakich ubrań należy unikać?
Należy unikać prześwitujących ubrań, zbyt dużych wycięć i dekoltów, zbyt wysokich, krzykliwych obcasów. Buty powinny być zakryte. Niezależnie od pogody nie zakładamy klapek czy sandałów. Czy w przypadku kobiet czerwona szminka będzie dobrym pomysłem?
Makijaż powinien być subtelny i niezbyt przesadzony. Najlepiej nie eksperymentować z nowymi kosmetykami, tylko użyć tych już sprawdzonych. Czerwony kolor szminki uważam za dość ryzykowny. Myślę, że lepiej postawić na błyszczyk lub szminkę o delikatnym, naturalnym kolorze. Makijaż nie będzie wyglądał wtedy jak wieczorowy. Oczywiście są wyjątki. Aktorzy, artyści, muzycy, modelki mogą pozwolić sobie na więcej swobody. Jak gestykulować i przede wszystkim, co robić z rękami, żeby wyglądać naturalnie podczas rozmowy?
Warto gestykulować, bo to dodaje naszej wypowiedzi więcej dynamiki oraz ułatwia rozumienie przekazywanej przez nas treści. Oczywiście nie chodzi o to, żeby wymachiwać rękami bezwiednie, ale żeby gesty podkreślały znaczące elementy naszej wypowiedzi. Stanie się wtedy ciekawsza i bardziej przekonująca. Czy wiek osoby rekrutującej ma wpływ na to, jakiego słownictwa powinniśmy używać?
Moim zdaniem warto używać słownictwa odpowiedniego na danym stanowisku pracy, niezależnie od wieku osoby rekrutującej. Najważniejszy jest szacunek do osoby, z którą rozmawiamy, a to jest niezależne od wieku naszego rozmówcy. W pewnych firmach, czy na pewnych stanowiskach można pozwolić sobie na humor i więcej swobody, ale trzeba być bardzo uważnym, aby nikogo nie urazić. W jakich godzinach najlepiej umówić spotkanie - rano, w trakcie dnia czy po południu?
Jeśli mamy taką możliwość, najlepiej umówić się w godzinach, kiedy mamy najwięcej energii i jesteśmy najbardziej kreatywni. Dla jednych osób są to godziny poranne, a inni potrzebują więcej czasu, żeby się „rozkręcić”, więc dla nich lepsze są godziny popołudniowe. A jak mówić o swoich słabych stronach? Czy przyznawać się do nich?
Warto znać swoje słabsze strony. Nie warto jednak mówić o wszystkich wadach. Jeśli będziemy o to pytani, warto powiedzieć o słabiej stronie, z którą już sobie poradziliśmy lub o takiej, którą można zamienić na jakąś korzyść, na przykład o zbyt dużej dokładności. Warto także powiedzieć, w jaki sposób zamierzamy sobie z naszą wadą poradzić i przyznać się do tego, co już teraz w tym kierunku robimy. Jakie błędy ludzie najczęściej popełniają podczas rozmowy rekrutacyjnej?
Jest ich kilka. Pierwszy to brak punktualności, odbierany jako brak szacunku do czyjegoś czasu. Kolejnym błędem jest krytykowanie byłego pracodawcy, odbierane często jako brak lojalności. Kandydaci na przyszłych pracowników często też udzielają zbyt krótkich odpowiedzi, przez co uważani są za niezaangażowanych w rozmowę. Jednak zbyt długie wypowiedzi również wpływają niekorzystnie na ocenę osoby rekrutującej. Warto skupić się wyłącznie na konkretnym pytaniu pracodawcy zamiast opowiadać długie historie. Ale to nie wszystko. Nieznajomość firmy jest następnym znaczącym błędem powtarzającym się w czasie spotkań rekrutacyjnych. Na koniec należy wspomnieć o nieodpowiedniej mowie ciała. Zdenerwowani kandydaci nierzadko tracą całkowitą kontrolę nad swoim ciałem i gestami. Jak nad tym zapanować i wyciszyć się przed rozmową z pracodawcą?
Najszybciej i najskuteczniej można pozbyć się stresu dzięki ćwiczeniom fizycznym, podczas których odreagowujemy emocje i nagromadzone napięcie. Jeśli masz możliwość, pobiegaj, poćwicz, idź na basen lub przejdź się na 20-minutowy spacer. Przed wyjściem z domu włącz ulubioną muzykę, tańcz lub śpiewaj. To poprawi Ci humor, sprawi, że obniży się poziom stresu. Przypomnij sobie o wszystkich swoich zawodowych oraz osobistych sukcesach. Dzięki temu poczujesz się pewniej. Przed samą rozmową wyprostuj się - to doda ci jeszcze więcej pewności i odwagi. Wyrównaj i zwolnij oddech. Naucz się oddychać przeponowo. Będziesz wtedy mówić spokojniej i bardziej zdecydowanie. W jaki sposób informować pracodawcę o swoich oczekiwaniach finansowych?
Temat wynagrodzenia powinien poruszyć rekruter, dlatego warto poczekać i nie dopytywać o to zbyt wcześnie. Jeśli osoba, która zaprosiła nas na rozmowę, nie porusza tego zagadnienia, pod koniec spotkania warto powiedzieć, że temat finansów jest dla nas ważny. Należy wtedy przedstawić swoje oczekiwania. Warto także w trakcie rekrutacji poznać dokładnie zakres obowiązków na danym stanowisku i uwzględnić to. Przed rozmową dobrze zrobić badanie rynku i sprawdzić, jak wyglądają średnie wynagrodzenia na danym stanowisku w regionie, w którym staramy się o pracę. Podczas rozmowy warto także nie tylko skupiać się na kwestii wysokości zarobków, ale także dopytać o inne korzyści związane z danym stanowiskiem takie jak: ścieżka rozwoju, wielkość firmy, szkolenia, bonusy, system motywacyjny. Anna Białous-Griffiths jest psychologiem, coachem, psychoterapeutką i trenerką rozwoju osobistego.  Zobacz też: Jak rozmawiać z partnerem o finansach?"
http://kobieta.wp.pl/co-sprawia-ze-wiosna-czesciej-sie-zakochujemy-6103510264210561a,"Co sprawia, że wiosną częściej się zakochujemy? Wiosną nabieramy chęci do życia, a tym samym mamy ochotę na nową miłość. Co sprawia, że właśnie o tej porze roku częściej się zakochujemy? Między innymi na te pytania odpowiada seksuolog i psychiatra prof. Zbigniew Lew-Starowicz. - Paradoksalnie Polacy mają mniejszą aktywność seksualną niż w czasach PRL-u - mówi prof. Zbigniew Lew-Starowicz. - Wtedy to była jedyna forma rozrywki i spędzania wolnego czasu z powodu braku innych pokus. Teraz mamy sto kanałów telewizyjnych, laptopy, w których jest kontakt z całym światem. Żyjemy w coraz większym pośpiechu. Na pewno nie kultywujemy sztuki miłosnej na zasadzie, że jesteśmy z bliską nam osobą i są pieszczoty, i sobie rozmawiamy. Tego brakuje. Robimy badania, ile trwa seks Polaków. I z tych badań wynika, że generalnie krótko, bo to się koncetruje na ubogiej sztuce miłosnej i standardowym kontakcie seksulnym. I koniec."
http://kobieta.wp.pl/oni-ogladaja-pornografie-w-samotnosci-one-wola-wspolne-seanse-6103134805774977a,"Oni oglądają pornografię w samotności, one wolą wspólne seanse Pornografia to jeden z najczęściej poruszanych tematów. Szczególnie w kontekście związków damsko-męskich. Czy oglądanie filmów pornograficznych działa korzystnie na nasze relacje? A może lepiej ich unikać? Aby zgłębić ten temat przeprowadzono 50 badań z udziałem 50 tysięcy respondentów z różnych krajów, których zapytano o doświadczenia związane z pornografią. Wyniki opublikowane w magazynie akademickim ""Human Communication Research"" były zaskakujące. Według wyników badań panowie porównują filmową fikcję do swoich związków, co wpływa niekorzystnie na ocenę ich relacji ze swoimi partnerkami. ""Szara rzeczywistość"" staje się dla nich trudna do zaakceptowania i dlatego często przestają odczuwać satysfakcję seksualną. Co ciekawe, z punktu widzenia kobiet pornografia nie ma żadnego wpływu na postrzeganie relacji w związkach z mężczyznami. Panie z łatwością odróżniają rzeczywistość od fikcji, ponieważ mają świadomość, że obrazy filmowe nie dostarczą prawdy na temat seksu. Faceci oglądają pornografię w samotności, a kobiety wolą wspólne seanse. Te fakty mają znaczący wpływ na wyniki eksperymentu. Właśnie z powodu alienacji partnerzy dystansują się od swoich wybranek. Zaś kobiety, oglądając porno, chcą dzielić się swoimi doświadczeniami i poczuć intymność. Ponadto warto obalić mit dotyczący kobiecych doświadczeń z pornografią. Okazuje się, że oglądanie mocnych scen erotycznych wcale nas nie obrzydza. Wbrew pozorom tylko nieliczna grupa pań ich nie znosi. Nie zapominajmy, że filmy erotyczne nierzadko działają na naszych partnerów uzależniająco. To kolejny problem, na którego temat zbyt często milczymy. Faceci chcą dostarczać sobie kolejnych ekscytujących chwil w celu uzyskania silnego pobudzenia, dlatego coraz częściej interesują sięgają po pornografię. Uzależnienie od pornografii polega na tym, że chce się tego samego… ale inaczej. Potrzebna jest nowość, żeby osiągnąć tak samo silny haj. Wrogiem jest przyzwyczajenie do regularnie doświadczanego bodźca. Nazywamy to uzależnieniem od pobudzenia – żeby uzyskać ten sam poziom stymulacji, konieczny jest nowy materiał, ponieważ oglądanie wciąż tych samych obrazów po krótkim czasie staje się nieciekawe. - czytamy we wstępie książki ""Gdzie ci mężczyźni?"" autorstwa Philipa Zimbarda. Niemieccy psychologowie Simone Kuhn i Jurgen Gallinat przeprowadzili badania, z których wynika, że mężczyźni regularnie oglądający pornografię mają mniejszą objętość mózgu i mniej połączeń nerwowych w prążkowiu (to obszar mózgu związany z odczuwaniem przyjemności). Ponadto zbyt intensywne oglądanie filmów erotycznych negatywnie wpływa na męskie libido. Zdarza się bowiem, że kobiety skarżą się na brak zainteresowania seksem ze strony uzależnionych partnerów. Pamiętajmy jednak, że są to skrajne przypadki przypadki, które niekoniecznie muszą dotyczyć twojego partnera. Jeśli  zauważyłaś pierwsze symptomy uzależnienia u swojego faceta, postaraj się z nim o tym problemie porozmawiać. Być może czas wybrać się do seksuologa."
http://kobieta.wp.pl/czy-stres-zagraza-twojemu-zdrowiu-zrob-test-5982718075602049a,"Czy stres zagraża twojemu zdrowiu? Zrób test Stres to choroba cywilizacyjna. Wielu z nas narzeka na szybkie tempo życia, ciężką pracę i zbyt dużo wyzwań na co dzień. Tymczasem przewlekły stres to nie tylko złe samopoczucie. Może mieć poważne konsekwencje dla naszego zdrowia, a z czasem nawet zagrażać życiu. Stres to choroba cywilizacyjna. Wielu z nas narzeka na szybkie tempo życia, ciężką pracę i zbyt dużo wyzwań na co dzień. Tymczasem przewlekły stres to nie tylko złe samopoczucie. Może mieć poważne konsekwencje dla naszego zdrowia, a z czasem nawet zagrażać życiu. Czy powinieneś bardziej na siebie uważać? Psychologowie opracowali prosty test, który pozwala sprawdzić, czy nasz poziom stresu jest na niebezpiecznym poziomie. Wbrew pozorom stres sam w sobie nie jest czymś negatywnym. Wręcz przeciwnie, zdaniem wielu naukowców bez choćby odrobiny stresu w ogóle nie bylibyśmy w stanie funkcjonować. W odpowiedniej ilości napędza nas do działania i poprawia nasze samopoczucie. Taki pozytywny stan jest nazywany eustresem. Problem zaczyna się w momencie, kiedy pojawiają się negatywne bodźce, tzw. stresory. Mówimy wtedy o dystresie. Jeśli taki stan trwa zbyt długo, w organizmie zachodzą niepokojące zmiany. Co się dzieje, kiedy za dużo w naszym życiu negatywnych bodźców? Z początku organizm zaczyna działać sprawniej niż dotychczas, wchodzi na najwyższe obroty. Mamy dużo energii, lepiej rozumujemy, bardzo chcemy działać. W taki sposób organizm chce stawić czoło stresorowi. Jeżeli jednak stresor nie znika, organizm zaczyna powoli słabnąć. Znajdujący się we krwi kortyzol, zwany hormonem stresu, na dłuższą metę ma na nas bardzo negatywny wpływ. Robimy się zmęczeni, osłabieni. Pogarsza się kondycja cery i włosów. Coraz gorzej działa nasz układ immunologiczny. W efekcie częściej chorujemy, łapiemy każde przeziębienie. Zwiększa się ciśnienie krwi i wzrasta ryzyko chorób sercowo-naczyniowych. Groźne są też psychologiczne następstwa przewlekłego stresu, w tym stany lękowe i depresja. Skala stresu Skąd mamy wiedzieć, czy poziom stresu zagraża naszemu zdrowiu? Thomas Holmes i Richard Rahe opracowali specjalną skalę, która pozwala to ocenić. Badacze stwierdzili, że stres można określić na podstawie ważnych wydarzeń, które miały miejsce w naszym życiu w ostatnim czasie. Każdemu bodźcowi nadano odpowiednią wartość umowną w skali od 0 do 100. W ten sposób powstał popularny kwestionariusz Social Readjustment Rating Scale (SRRS). Holmes i Rahe przetestowali swoje narzędzie badawcze na ludziach, którzy trafiali do szpitala na ostry dyżur. Okazało się, że większość z nich doświadczyła w przeciągu roku większej liczby stresujących wydarzeń niż osoby towarzyszące. W ten sposób, przy pomocy statystyki, udowodniono związek pomiędzy stresorami a chorobą. Jeżeli chcesz sprawdzić, czy poziom stresu grozi twojemu zdrowiu, zrób test. Weź kartkę i długopis. Jeżeli doświadczyłeś danego wydarzenia w przeciągu ostatniego roku, wpisz liczbę punktów, jaka jest mu przypisana. Stresory: Teraz zsumuj punkty i sprawdź, czy twoje zdrowie jest zagrożone: - 150–199 jednostek stresu = 37-procentowa szansa choroby w ciągu kolejnych 2 lat;
- 200–299 jednostek stresu = 51-procentowa szansa choroby w ciągu kolejnych 2 lat;
- ponad 300 jednostek stresu = 79-procentowa szansa choroby w ciągu kolejnych 2 lat. Kontrowersje Skala SRRS jest bardzo przydatna przy określeniu tego, ilu stresorów doświadcza dana osoba. Ukazuje, że stresorami są nie tylko negatywne, ale także pozytywne zdarzenia. Sam urlop to już 13 punktów, a niepokojące dla organizmu bywają nawet zmiany częstości spotkań rodzinnych. Nie można jednak traktować SRRS jak wyroczni. Psychologowie zaznaczają bowiem, że odczuwany przez nas niepokój w dużej mierze zależy od interpretacji faktów. Przykładowo przejście na emeryturę dla niektórych osób będzie wiązało się z silnym stresem, a inni potraktują to jako ulgę. Dla niektórych już samo pójście na urlop to wystarczający powód do tego, żeby nie spać po nocach. Jeśli jednak wynik SRRS jest dość wysoki, specjaliści radzą, żeby bardziej na siebie uważać. Niestety, wciąż mamy za małą wiedzę na temat tego, jak radzić sobie ze stresem. Warto na przykład poznać techniki relaksacyjne, które pomogą w wyjątkowo trudnych sytuacjach. Można postawić też na odpowiednie odżywianie i aktywność fizyczną. (sr/mtr), kobieta.wp.pl POLECAMY:   Kochają się, ale nie uprawiają seksu    7 zwiastunów rozwodu   10 prostych sposobów radzenia sobie ze stresem"
http://kobieta.wp.pl/stres-utrudnia-seks-a-seks-leczy-stres-5982743375291521a,"Stres utrudnia seks, a seks leczy stres – Już ponad jedna czwarta Polaków oficjalnie przyznaje, że życie seksualne utrudniają im przemęczenie i problemy – zauważa prof. Zbigniew Izdebski. Tymczasem, to właśnie regularne uprawianie seksu łagodzi stres i uczucie niepokoju. – Już ponad jedna czwarta Polaków oficjalnie przyznaje, że życie seksualne utrudniają im przemęczenie i problemy – zauważa prof. Zbigniew Izdebski. Tymczasem, to właśnie regularne uprawianie seksu łagodzi stres i uczucie niepokoju. Spędzanie długich godzin w pracy, przygotowywanie projektów ,,na wczoraj”, bieganie na spotkania – wszystko to, oraz postępujące zmęczenie powoduje, że nie możemy osiągnąć satysfakcji seksualnej, jak również wpływa na brak inicjatywny wobec partnera. Stres ma ogromny wpływ na naszą seksualność. Z własnego życia pamiętamy, ile razy nie mieliśmy ochotny na zbliżenie po wyczerpującym dniu spędzonym w stresującej pracy. Stres wpływa zarówno na seksualność kobiet, jak i mężczyzn. Doprowadza nie tylko do oziębłości seksualnej czy zaburzeń erekcji u mężczyzn, ale także do problemów z płodnością. Raz w tygodniu Na dodatek stres skraca długość seksualnych uniesień. Dziś – co wynika z badań prof. Izdebskiego – Polacy kochają się przeciętnie przez ok. 14 minut, o ponad cztery minuty krócej niż przed dekadą. O ile w ogóle chcą się kochać. Z raportu Polskiego Towarzystwa Seksuologicznego wynika bowiem, że obowiązki zawodowe są coraz częściej dogodną wymówką, by uciec od seksu. Z raportu „Seksualność Polaków 2011” wynika, że 71 procent z nas uprawia seks raz w tygodniu, a około 40 procent robi to 2-3 razy w tygodniu. Do łóżkowych igraszek od poniedziałku do niedzieli przyznaje się tylko 5 proc. mężczyzn i 4 proc. kobiet. Życie płciowe zrównuje się z zerem – To jest zamknięte koło: im pracy więcej, tym mniejsze libido, coraz większe zaburzenia seksualne, coraz częstsze problemy z erekcją. Co wtedy myśli taki facet? – pyta dr Wiesław Ślósarz na łamach ""Newsweeka"". – W łóżku jestem słaby, to pokażę, że chociaż w pracy sobie radzę. Nie udało mi się zbudować udanego emocjonalnie związku, to udowodnię wszystkim i samemu sobie, że jestem świetnym naukowcem, biznesmenem albo dyrektorem. Taki pan dyrektor pracuje więc na tak wyśrubowanych obrotach, aż wreszcie jego życie płciowe zrównuje się z zerem. – Młody mężczyzna, najwyżej 40-letni, często po wielu eksperymentach z narkotykami, które mają go pobudzić do seksu i życia. Wszystko to na nic. Jego życie płciowe sprowadza się wyłącznie do obcowania z laptopem – tak swojego pacjenta określa dziś seksuolog dr Stanisław Dulko. Stresujące wydarzenia bardzo często doprowadzają do rozwinięcia stanów depresyjnych, które już w swojej definicji są przyczyną obniżenia libido (popędu płciowego). Próba zastosowania leków antydepresyjnych jest nieskuteczna, gdyż leki antydepresyjne same w sobie powodują obniżenie libido. U osób rozwiedzionych często latami występuje niechęć wobec innych, co uzewnętrznia się poprzez unikanie kontaktów seksualnych. Według ""Raportu Seksualności Polaków"" opracowanego przez seksuologa Zbigniewa Lwa-Starowicza w 2002 r., w przeprowadzonej ankiecie stawiającej pytanie o trudne sytuacje życiowe, które powodują wystąpienie problemów seksualnych, wyróżniono: problemy finansowe rodziny – ok. 30 procent odpowiedzi, utrata osoby bliskiej – ok. 20 proc., utrata pracy lub poważna choroba – ok. 15 proc. i rozwód – 3 procent. Do szeroko rozpowszechnionych problemów należy tzw. nerwica dyrektorska. Typowe dla kadry kierowniczej zaburzenia psychiczne rozwijają się u osób, które nie radzą sobie ze stresem. Zaburzenie ma dwa etapy. Początkowo objęcie stanowiska wiąże się wieloma nowymi problemami, które dana osoba chce jak najlepiej rozwiązać, rzuca się w wir pracy. Na tym etapie nie ma zaburzeń seksualnych, liczba stosunków odpowiada wysokiej dynamice życiowej. Jednak w miarę nawarstwiania problemów osoba staje się podejrzliwa, zamyka się w sobie, co odbija się na stosunkach małżeńskich. Dochodzi do dramatycznego spadku kontaktów 
seksualnych, występowania oziębłości u kobiet oraz zaburzenia erekcji u mężczyzn. Zmniejsza poziom stresu Tymczasem psychologowie z Uniwersytetu w Maryland dowiedli, że seks zwiększa inteligencję. Jest to kolejna, potwierdzona naukowo korzyść płynąca z intymnych zbliżeń – we wcześniejszych badaniach ukazano, że aktywność seksualna zmniejsza poziom odczuwanego stresu, pomaga spalać kalorie i wpływa pozytywnie na serce. Specjaliści prześcigają się w znajdowaniu coraz to nowych korzyści płynących z seksu. Badacze z Uniwersytetu w Pensylwanii zauważyli na przykład, że regularne uprawianie seksu zwiększa poziom kluczowych przeciwciał w organizmie, co oznacza, że ludzie aktywni seksualnie mogą się pochwalić lepszym zdrowiem. Co więcej, okazuje się, że stosunki seksualne mogą obniżać ciśnienie tętnicze krwi. Jest to także dobra forma aktywności fizycznej – każda minuta stosunku to około 5 kalorii mniej. Poza tym, seks przyspiesza pracę serca i angażuje różne partie mięśni. Zdaniem dr. Barry’ego R. Komisaruka z Uniwersytetu Stanowego w New Jersey, orgazm może łagodzić dolegliwości bólowe. W jego czasie do organizmu uwalniany jest hormon, który zwiększa próg bólu. Po szczytowaniu produkowana jest także prolaktyna, odpowiedzialna za uczucie rozluźnienia i senność. W ten sposób seks wspomagać może jakość snu. Intymne zbliżenia łagodzą również stres i niepokój. na podstawie ""Newsweek""/(gabi/mtr), kobieta.wp.pl POLECAMY:   Kobiety coraz częściej flirtują w sieci    Gdy miłość przeraża    Chcesz cieszyć się seksem? Ćwicz!   Seks oralny, którego on nigdy nie zapomni"
http://kobieta.wp.pl/kobiety-sa-na-co-dzien-bardziej-zestresowane-niz-mezczyzni-6102758176617089a,"Kobiety są na co dzień bardziej zestresowane niż mężczyźni  Na skutek wydarzeń życiowych stres może dopaść każdego. Z raportu przygotowanego przez działające na terenie Wielkiej Brytanii Towarzystwo Fizjologiczne wynika jednak, że generalnie najbardziej zestresowani są Szkoci i kobiety. Naukowcy przestrzegają, że długotrwały stres może wywierać negatywny wpływ na organizm.
– Stres dotyka mózgu, serca, układu nerwowego, hormonalnego, odpornościowego i pokarmowego. Przedłużający się stres może wywoływać choroby, takie jak wrzody oraz zwiększać ryzyko ataku serca – mówi dr Lucy Donaldson, przewodnicząca Komitetu Polityki Towarzystwa Fizjologicznego dr Lucy Donaldson.  Czy stres zagraża twojemu zdrowiu? Zrób test 
Badanie obejmowało ponad 2 tys. rezydentów Zjednoczonego Królestwa. Ankietowani oceniali, jak bardzo stresujące są dla nich różnego typu wydarzenia z życia, np. zgubienie telefonu, zmiana pracy, śmierć współmałżonka lub innej bliskiej osoby.
Wyniki pokazały, że dla kobiet każde pojedyncze wydarzenie było bardziej stresujące niż dla mężczyzn. Największe różnice pomiędzy płciami pojawiały się w przypadku zagrożenia terroryzmem. Najmniejsze dotyczyły przyjścia na świat pierwszego dziecka.
Poza tym, najbardziej zestresowani okazali się Szkoci, a najmniej mieszkańcy południowo-wschodniej Anglii.  Stres utrudnia seks, a seks leczy stres 
Stres częściej dopadał też osoby starsze. Wiązało się to zazwyczaj z poważną chorobą lub koniecznością odsiadywania wyroku w więzieniu. Młodzi ludzie, zwłaszcza ci w wieku 25-34 lat, byli bardziej skłonni reagować wzmożonym napięciem na skutek utraty telefonu, bądź przyjścia na świat pierwszego dziecka.
Badacze pytali również o wrażenia respondentów dotyczące Brexitu – planowanego wyjścia Wielkiej Brytanii z Unii Europejskiej. Ustalili, że Brexit w największym stopniu stresował osoby z wyższym wykształceniem, mieszkające na terenie Londynu i Szkocji oraz w wieku 18-24 lat. To nie pierwsze badania, które wykazały, że stopień odczuwania stresu zależny jest od płci. Podczas analizy przeprowadzonej w 2014 przez australijskich naukowców ujawniono, że zdecydowana większość ludzi nie radzi sobie dziś ze stresem, który towarzyszy im w codziennych sytuacjach. Jego poziom jest na tyle wysoki, że aż 70 procent badanych stwierdziło, iż ma on wpływ na ich zdrowie fizyczne. 64 procent uczestników badania stwierdziło zaś, że ciągłe napięcie nie pozostaje bez wpływu na ich kondycję psychiczną. Choć stres poważnie wpływa na życie przedstawicieli obu płci, znacznie częściej uskarżają się na niego kobiety. Przeprowadzone niedawno badania pokazały, że istnieje przepaść pomiędzy mężczyznami a paniami, gdy chodzi o wpływ stresu na życie. Kobiety odczuwają go na własnej skórze bardziej niż przedstawiciele płci brzydkiej. - Stres może mieć bardzo szkodliwy wpływ na zdrowie psychiczne i fizyczne człowieka. To bardzo ważne, by najpierw zidentyfikować przyczynę stresu, by móc zacząć działać w kierunku unikania źródła lub przyjęcia zachowań pozwalających na efektywne zarządzanie stresem – powiedział cytowany przez serwis AAP profesor Lyn Littlefield z Australijskiego Towarzystwa Psychologicznego. – Na różnych ludzi wpływ mają różne rzeczy, ale interesujące jest móc zobaczyć, że kwestie rodzinne i finansowe mają zróżnicowany wpływ na poziom stresu wśród mężczyzn i kobiet. Z przeprowadzonych przez naukowców badań wynika, że kwestie dotyczące osobistych finansów wywołują silny stres u 53 procent kobiet i u 44 procent mężczyzn. Problemy rodzinne wywołują stany silnego napięcia u 52 procent pań. W tym samym czasie tylko 38 procent mężczyzn wskazuje sprawy rodzinne jako stresor. Naturalną konsekwencją tego, że kobiety odczuwają silniejszy stres na co dzień, jest ich gorsze samopoczucie. 21 procent pań utrzymuje, że z powodu życia w ciągłym napięciu ich zdrowie fizyczne wystawiane jest na szwank. W przypadku mężczyzn odsetek ten wynosi 13 procent. Podobnie rozkładają się proporcje, gdy chodzi o konsekwencje, jakie stres wywiera na kondycję psychiczną. 23 procent kobiet twierdzi, że nie pozostaje on bez wpływu na ich sferę mentalną, tymczasem wśród mężczyzn pozostaje on problemem dla 14 procent ankietowanych. W 2010 r. amerykańscy naukowcy zaprezentowali wyniki swoich dociekań. Ujawniły one, dlaczego panie bardziej podatne są na stres. Specjaliści ustalili, że ma to związek z większą wrażliwością żeńskich komórek nerwowych na działanie hormonu stresu. To właśnie te uwarunkowania powodują, że kobiety częściej trafiają do specjalistów z objawami zespołu stresu pourazowego czy depresji. Zestresowane kobiety częściej od mężczyzn zapadają też na choroby serca. Co ciekawe, odczuwanie stresu zależne jest nie tylko od płci, ale też od wieku. Osoby starsze (powyżej 66. roku życia) rzadziej uskarżają się na stres. To zupełnie inaczej niż w przypadku osób młodych (od 18-35 lat), które często muszą sobie radzić z silnym napięciem. W związku z tym u wielu z nich diagnozowane są silne stany lękowe oraz depresja."
http://kobieta.wp.pl/kate-middleton-i-ksiaze-william-beda-polsce-sprawdzamy-co-wiemy-o-podrozach-ksiazecej-pary-6109436205532801a,"Kate Middleton i książę William będą Polsce. Sprawdzamy, co wiemy o podróżach książęcej pary? Brytyjska para książęca w lipcu odwiedzi Polskę. Nie jest jest znany oficjalny harmonogram wizyty. Wiadomo jednak, że Kate i William spotkają się z Andrzejem Dudą i pierwszą damą Agatą Korhauser-Dudą. Przy tej okazji postanowiliśmy sprawdzić jakich zasad Kate i William przestrzegają podczas podróży po świecie. Niedawno oficjalny profil Kensington Palace poinformował na twitterze, że uwielbiana przez Polki Kate Middleton wraz z Księciem Williamem odwiedzą w lipcu Polskę Oprócz Polski, para uda się także z wizytą do Niemiec. Sekretarz Stanu i Szef Gabinetu Prezydenta Krzysztof Szczerski skomentował dla Polskiej Agencji Prasowej decyzję o przyjeździe Kate i Williama. Według niego i pary prezydenckiej należy traktować ją jako potwierdzenie serdecznych więzi między Wielką Brytanią i Polską. Internauci także zareagowali na informację o wizycie. Niektórzy zastanawiają się np. czy para książęca zamierza przy okazji wizyty w Polsce poruszyć temat wolnych mediów i poziomu demokracji w Polsce. Temat skomentował również dziennikarz Bartosz Węglarczyk, który za portalem ""The Sun""  rozważa, czy Kate i William będą w Polsce jako nieoficjalni ambasadorzy Brexitu. Jeden z użytkowników twittera zastanawia się natomiast czy nie jest to objaw marginalizacji naszego kraju. My jednak postanowiliśmy zbadać jak bardzo podróże Kate i Williama różnią się od naszych. Jak zwykli śmiertelnicy, oni też muszą trzymać się budżetu. Jest on jednak większy niż ten dla przeciętnego człowieka. Np. w 2012 r. wydali na podróże 7 mln dolarów. Okazuje się, że latają także British Airways, gdy zdarza im się podróżować zwykłymi liniami (oczywiście pierwszą klasą). Mimo, że nie zawsze latają prywatnymi samolotami, to jednak zawsze zabierają ze sobą zespół ochroniarzy.  Inna zasada mówi, że dwóch spadkobierców nie powinno być na pokładzie tego samego samolotu. Ta zasada została jednak złamana, gdy książe George miał 9 miesięcy i podróżował z rodzicami do Australii. Jeśli jednak chodzi o wizy i paszporty -  nawet Kate i William są jak my i muszą respektować zasady systemu imigracyjnego. Jedyną członkinią rodziny królewskiej, która nie potrzebuje paszportu jest Królowa Elżbieta.  Zwykły śmiertelnik raczej ubiera się wygodnie na podróż. Rodzina królewska musi jednak zawsze wyglądać stylowo. Dlatego Kate zwykle zabiera ze sobą dwuczęściowy kostium lub długą sukienkę. Księżna zawsze dba o skórę podczas podróży. Gdziekolwiek jedzie zabiera ze sobą kosmetyki do pielęgnacji skóry.  Również bagaż jest wielka sprawą przy podróży Kate i Williama. W czasie podróży do Australii walizki Williama były pilnie strzeżone i oznaczone literką ""W"" i koroną. Kate musi zaopatrzyć się w liczne stroje, dlatego ma swoich przewoźników, którzy zajmują się jej bagażami. Istnieje także specjalny system oznaczeń, inny dla każdego członka rodziny.  Nie możemy doczekać się wizyty pary książęcej w Polsce i stylizacji Kate Middleton."
http://kobieta.wp.pl/amy-schumer-na-okladce-instyle-6109058065586305a,"Amy Schumer na okładce „InStyle” Amy Schumer nie jest klasyczną celebrytką. Komiczka, aktorka, producentka nie daje się zaszufladkować. Jest pewna siebie, mówi co myśli i z ironią komentuje kolejne zjawiska w Hollywood. Dlatego decyzja redakcji „InStyle”, aby umieścić Schumer na okładce pierwszego numeru poświęconego w całości urodzie, była ryzykowna. Ale ryzyko w pełni się opłaciło. Odważne zdjęcie na okładce i przekomiczny wywiad zapewne sprawią, że numer sprzeda się w rekordowych ilościach.  Przeciętna celebrytka zapytana o swoje urodowe sekrety ciągiem wymienia produkty, które reklamuje i marki, których jest ambasadorką. Amy Schumer mówi: - Wstaję o 8.30, spryskuję twarz wodą, myję zęby i sięgam po dezodorant. Jaki? Secret. Próbowałam tych naturalnych, ale moje ciało domagało się, żebym przestała. Pachniałam jak stopy – wylicza w rozmowie z Jessicą Seinfeld w majowym numerze „InStyle”. I jak tu jej nie kochać? Amy Schumer jest zupełnie zwyczajną dziewczyną. I właśnie na tym polega jej magia. Nie katuje się dietami, jest obłędnie pewna siebie, a faceci ustawiają się do  niej w kolejce. 
Jednak ona od półtora roku jest w szczęśliwym związku. Ben Hanisch, wybranek Schumer nie ma łatwo. Amy przyznaje, że co miesiąc, tuż przed okresem Ben przechodzi przez piekło. - Cała moja złość jest nakierowana na niego. Bywa, że nie mam nawet ochotę na niego patrzeć, więc on zakłada słuchawki i pracuje na komputerze. Jest wyrozumiały. Za bardzo. I to mnie wkurza – przyznaje. Cóż nie jest łatwo być partnerem gwiazdy. 
Jeszcze trudniej jest być jej makijażystką. Schumer ma w pogardzie większość zaleceń dotyczących pielęgnacji cery. Zapytana o to, co robi, by wyglądać dobrze mówi: - Dużo piję. Moja skóra się przesusza, a potem siadam na fotelu u mojej makijażystki, która załamuje ręce i wszystko naprawia – zdradza. Cóż, nie jest to metoda którą warto polecać innym kobietom. Głównie przez brak dostępu do profesjonalnych makijażystek na żądanie.  A skąd bierze się legendarna pewność siebie Amy? Mama od zawsze powtarzała jej, że jest piękna i mądra. – No tak, okłamała mnie – śmieje się komiczka. – Rodzice wmówili mi, że jestem genialną supermodelką. O tym, że kłamali, dowiedziałam się zbyt późno. Zawsze byłam pewna siebie, choć zdarzały mi się potknięcia – wspomina. 
Potknięciem zdecydowanie nie można nazwać okładki „InStyle”. Schumer została sfotografowana przez Cartera Smitha, w basenie. Unosi się na wodzie ubrana w biały kostium kąpielowy Ralpha Laurena, a jej imponujący dekolt mocno przyciąga wzrok. Co ciekawe, wydawcy „InStyle” zarzekają się, że zdjęcie nie zostało poddane komputerowej obróbce."
http://kobieta.wp.pl/czemu-sluzy-oil-pulling-czyli-plukanie-ust-olejem-6109053864437377a,"Czemu służy oil pulling, czyli płukanie ust olejem? Ssanie oleju czy też inaczej - płukanie ust olejem - to dość kontrowersyjna metoda pozbywania się toksyn. O tym jakie przynosi efekty, opowiadają Magda Suzynowicz, autorka bloga o modzie i urodzie oraz Marta Gładuń, specjalistka oczyszczania organizmu. Pierwsze zapiski mówiące o dobroczynnym wpływie oleju na ludzki organizm sporządzono ponad dwa tysiące lat temu w starożytnych Indiach. Zwyczaj płukania ust olejem wśród praktyków medycyny ajurwedyjskiej zachował się do dzisiaj, a podchwycili je także zwolennicy naturalnych bądź alternatywnych metod leczenia. Do tego zabiegu nadają się oleje tłoczone na zimno, w wśród nich przoduje sezamowy i kokosowy.  - Ssiemy olej najlepiej na czczo, codziennie rano po przebudzeniu, czyli otwieramy oczy i od razu mała łyżeczka od herbaty oleju kokosowego do ust - tłumaczy Magda Suzynowicz. - 20 minut płuczemy z policzka do policzka i cedzimy przez zęby. To jest płukanie i ssanie jednocześnie.  Po 20 minutach musimy wszystko bardzo dokładnie wypluć - najlepiej do śmietnika lub toalety, nigdy do umywalki. Potem należy przepłukać usta letnią wodą z kranu i wtedy dopiero umyć zęby. Jakie efekty przynosi taki zabieg? - Sama stosowałam tę metodę dwa lata - wyjaśnia autorka bloga. - Tak jak większość Polaków zamiast udać się do specjalisty z krwawiącymi dziąsłami,  weszłam do internetu i przeczytałam, że ssanie oleju kokosowego pomoże mi uporać się z tym problemem. I rzeczywiście po kilku tygodniach problem zupełnie zniknął i nie pojawił się już więcej. Nie pojawiły się żadne nowe ubytki w zębach. Poza tym te zęby delikatnie się wybieliły.  Ale to nie wszystkie zalety.  - Płukanie olejem kokosowym czy olejem sezamowym ma jeszcze dużo głębsze znaczenie - mówi Marta Gładuń. - Musimy wiedzieć, że przez język przez te 20 minut przepływa ok. 5 litrów krwi. To jest najbardziej ukrwiony organ, do którego mamy dostęp. Płukanie ust olejem kokosowym czy sezamowym potrafi podczyścić te parę litrów krwi z różnych bakterii, wirusów, grzybów i pasożytów, usunąć z organizmu stany zapalne -  dlatego też podnosi się odporność. Oczywiście bardzo ważne, by robić to codziennie.  Specjalistka radzi także, by w oleju sezamowym robić sobie ""kąpiel"", czyli nacierać ciało kilka razy w tygodniu."
http://kobieta.wp.pl/czy-od-sportu-mozna-sie-uzaleznic-6108765479602305a,"Czy od sportu można się uzależnić?  Mówi się, że sport to zdrowie. Co, kiedy staje się uzależnieniem? O swoich problemach opowiadają Agata Szczepańska i Michał Więzik.  Zniszczone jelita, brak pracy żołądka, wątroby i tarczycy - to tylko niekóre ze skutków sportowego uzależnienia. Doświadczyła ich Agata Szczepańska. - Moje zainteresowanie sportem było wynikim zaburzeń odżywiania - tłumaczy kobieta. - Chciałam się czuć lepiej w swoim ciele. Nie podobała mi się moja sylwetka. Chciałam trenować, żeby zgubić zbędny balast. Przez to byłam w rygorze treningowym i dietetycznym przez ponad 5 lat. Szłam na trening, bo musiałam spalić zbędne kalorie. Jeżeli było niepowodzenie w ciągu dnia, powiedzmy w szkole czy na uczelni, też odpowiedzią na to był trening. Zmęczenie po treningu też nie dawało satysfakcji, więc znowu odpowiedzią na to był trening - żeby polepszyć swoje samopoczucie.  Kiedy rozpoczęła studia i przyszła pierwsza sesja w jej życiu, Agata nie mogła poradzić sobie ze stresem, wysiłkiem fizycznym, zmęczeniem i brakiem energii. Wtedy zdecydowała się na terapię."
http://kobieta.wp.pl/dzien-marchewki-dlaczego-warto-jesc-marchewke-i-jej-przetwory-6108060314859649a,"Dzień Marchewki – dlaczego warto jeść marchewkę i jej przetwory? Marchewka, wyrazista w smaku i kolorze, należy do kanonu najpopularniejszych polskich warzyw. Chętnie sięgają po nią dorośli jak i dzieci. To podstawa różnych przetworów, np.: soków marchwiowych oraz marchwiowo-owocowych  czy musów. Daje szerokie pole do popisu w kuchni:  od wartościowych, chrupiących surówek po apetyczne ciasto marchewkowe z korzenną nutą. W marchewce znajdziemy szereg witamin i mikroelementów, a sok z tego warzywa to pyszny sposób na jedną z 5 zalecanych porcji warzyw i owoców dziennie. Nic więc dziwnego, że doczekała się własnego święta. 5 kwietnia obchodzimy Dzień Marchewki. Najpopularniejszą odmianą marchwi w Polsce jest ta o intensywnym pomarańczowym odcieniu, zawierająca największą ilość karotenu. Na staropolskich stołach królowały również marchewki purpurowe, białe oraz żółte, które dziś - podobnie jak brukiew, pasternak i skorzonera - powoli wracają do naszego jadłospisu. Marchewka to jedno z pierwszych warzyw, które podaje się niemowlętom, ze względu na jej lekkostrawność i łatwe przyswajanie przez organizm. To warzywo należy do najbogatszych w składniki odżywcze i witaminy, m.in.: beta-karoten, witaminy B1, B2, B6, C, E, H, K, PP, wapń, żelazo, potas, magnez czy kwas foliowy. Zawarte w marchwi składniki działają dobroczynnie na wątrobę i wspomagają pracę żołądka. Co bardzo istotne, to wspaniałe warzywo nie traci swoich cennych właściwości podczas obróbki termicznej np. gotowania, więc bez obaw możemy spożywać ją w ulubionej formie. Najcenniejszym składnikiem marchewki i soków marchwiowo-owocowych jest wspomniany beta-karoten, czyli prowitamina A; marchew to także bogate źródło błonnika, który w naszym organizmie odpowiada za pracę jelit, prawidłowy rozwój i funkcjonowanie skóry, wzroku i błon śluzowych. Pełnię smaku marchwi oraz wszystkie cenne składniki możemy dostarczyć organizmowi pijąc marchwiowe i marchwiowo-owocowe soki. Ich smak i konsystencja przypadną do gustu zarówno młodszym, jak i starszym smakoszom. Biorąc pod uwagę, że Światowa Organizacja Zdrowia (WHO) zaleca spożycie minimum 400 g owoców i warzyw dziennie, to właśnie szklanka soku (200 ml) może być jedną z 5 porcji tych produktów. Jedna szklanka soku marchwiowego pokrywa bowiem średnie dzienne zapotrzebowanie na witaminę A. Oprócz niej sok marchwiowy zawiera m.in. witaminę K, która odpowiada za krzepliwość krwi i syntezę białek kości oraz witaminę E, czyli silny przeciwutleniacz zapobiegający uszkodzeniom komórek w organizmie . Soki zostały poddane pasteryzacji, która w małym stopniu wpływa na zawartość witamin i składników odżywczych, a zapewnia dłuższą przydatność do spożycia . Co ważne, produkty te z łatwością kupimy m.in. w wygodnych i praktycznych kartonowych opakowaniach. Marchewkę warto więc docenić i rozpoczynając świętowanie 5 kwietnia wprowadzić ją do swojej diety każdego dnia. Jedzmy na surowo, pijmy soki marchwiowo-owocowe, dodajmy do wszelkich dań. Poniżej nasze propozycje na pyszne dania z wykorzystaniem marchewki. Zupa marchewkowa z nutą pomarańczy 
Składniki: 1 kg marchwi, 50 g masła klarowanego, 1 pomarańcza, korzeń imbiru o długości 2 cm, 1,5 l bulionu warzywnego, 150 ml gęstego jogurtu naturalnego, sól i pieprz do smaku.
Przygotowanie: marchewki obrać i pokroić w plasterki. Podgrzać na patelni masło i dodać starty imbir, a następnie wrzucić marchewki i całość podsmażyć na małym ogniu, przez ok. 10 minut. Do gorącego bulionu dodać marchewki i gotować przez 15 minut, aż warzywa będą miękkie. Zdjąć z ognia i dokładnie zmiksować, powoli dodać jogurt, cały czas mieszając, a następnie ponownie podgrzać przez 5 minut. Dodać sól i pieprz do smaku. Pomarańczę należy obrać, podzielić na drobne cząstki i tak ozdobić podawaną zupę. Podawać na ciepło z grzankami lub groszkiem ptysiowym. Surówka z marchwi, jabłka i ananasa
Składniki: 3 duże marchewki, 2 jabłka, 4 plastry ananasów z puszki, 2 łyżki soku z cytryny, 2-3 łyżki oliwy, 2 łyżki posiekanych orzechów włoskich, listki mięty do dekoracji.
Przygotowanie: umyte i obrane marchewki oraz jabłka zetrzeć na tarce o dużych oczkach, a następnie od razu skropić sokiem z cytryny. Dodać pokrojone w kostkę ananasy. Wlać oliwę, wsypać orzechy i wymieszać. Przed podaniem surówkę schłodzić 15-20 minut w lodówce. Podawać udekorowaną listkami mięty."
http://kobieta.wp.pl/uwaga-wegetarianie-warzywa-tez-maja-uczucia-6108740501346433a,"Uwaga wegetarianie, warzywa też mają uczucia! Do tej pory unikaliśmy jedzenia mięsa motywowani tym, że zwierzęta też mają uczucia. A co jeśli warzywa również odczuwają to, że są zjadane? Badacze z Uniwersytetu Missouri przekonują, że to całkiem prawdopodobne.  Mamy złą wiadomość dla wszystkich zadeklarowanych roślinożerców, którzy unikają mięsa przez wzgląd na uczucia zwierząt. Okazuje się, że rośliny również mogą odczuwać, kiedy ktoś próbuje je schrupać! Chociaż wydaje się to szalone, to może być całkowicie prawdziwe. 
Portal indy100.com pod banderą The Independent przedstawia wyniki badań z Uniwersytetu Missouri, które jednogłośnie stwierdzają, że część roślin wytworzyła system obronny i stosuje go podczas ataku przez drapieżnika. Pod lupę wzięto przede wszystkim rzodkiewnik pospolity z rośliny kapustnych. Kiedy siadała na nim gąsienica, wytwarzał olej musztardowy mający odstraszyć intruza i skutecznie odebrać mu apetyt na skonsumowanie warzywa.  Jak to sprawdzono? Do rzodkiewnika podłączono wyjątkowo czułe mikrofony rejestrujące najmniejsze drgania jakimi zostało poddane warzywo w momencie ataku przez żarłocznego owada. By uniknąć niejasności, sprawdzono również, czy rzodkiewnik reaguje na drgania wywołane wiatrem czy ruchem podłoża. Te jednak nie wyzwoliły w nim żadnych zachowań obronnych.   To jednak nie wszystko. Naukowcy z Uniwersytetu Missouri od lat sprawdzają reakcję roślin na dźwięk i wibracje otoczenia. Heidi Appel, naukowiec zajmujący się tym zagadnieniem wyjaśnia:- Poprzednie badania skupiały się na analizowaniu reakcji roślin pod wpływem energii akustycznej, w tym muzyki. Nasze prace są pierwszym przykładem na to, w jaki sposób rośliny odpowiadają na ekologicznie znaczące wibracje. Odkryliśmy, że wibracje wytwarzane podczas przeżuwania warzyw przez owady powodują w nich zmiany na poziomie komórkowym. A to prowadzi do tworzenia się mechanizmów obronnych – tłumaczy.  Wygląda na to, że warzywa nie tylko wiedzą, kiedy ktoś je zjada, ale też potrafią się przed tym bronić. Może warto uważać podczas robienia sałatki?"
http://kobieta.wp.pl/zen-sie-z-zen-szeniem-6102324720653441a,"Żeń się z żeń-szeniem Od 4 tysięcy lat korzeń żeń-szenia jest wykorzystywany jest w medycynie tradycyjnej. Współcześni badacze przyznają, że żeń-szeń jest lekarstwem dobrze działającym na potencję, pamięć oraz zdrowe, mocne serce. Są w nim jedyne w swoim rodzaju aktywne substancje. Jest ich około 200 i nie znajdziemy ich w innych roślinach.  Najważniejszą aktywną substancją w żeń-szeniu są ginsenozydy, których działanie polega na zwiększaniu zdolności hemoglobiny do przyłączania tlenu. Co to oznacza w praktyce? Przybywa nam energii, korzysta też na tym cały układ odpornościowy. Co jeszcze może żeń-szeń?  Żeń-szeń oddziaływuje na wiele ludzkich organów. Może pobudzić pracę serca, obniżyć poziom cholesterolu we krwi, powoduje wzrost frakcji HDL cholesterolu, tzw. „dobrego cholesterolu, działa też przeciwzakrzepowo i obniża poziom cukru we krwi, w związku z czym może być stosowany jako środek wspomagający w leczeniu cukrzycy, a bardziej fachowo ujmując, może być czynnikiem regulującym produkcję insuliny w organizmie.  Żeń-szeń jest też skutecznym lekiem na potencję, podnosi bowiem libido zarówno kobiet jak i mężczyzn. Pomaga także w zaburzeniach erekcji. Na czym w tym wypadku polega jego działanie? Żeń-szeń, dzięki zawartym w nim ginsenozydów zwiększa uwalnianie w organizmie tlenku azotu, który wspomaga rozkurcz naczyń krwionośnych, który z kolei powoduje zwiększony dopływ krwi do ciał jamistych penisa. Z przeprowadzonych przez naukowców badań wynika, że koreański korzeń żeń-szeń (wyjątkowo skuteczny dla tego typu zaburzeń) poprawił erekcję u około 60 procent mężczyzn. Korzeń żeń-szeń jest także doskonałym lekiem, który znajduje skuteczne zastosowanie w okresach zmniejszonej aktywności. Polecany jest osobom wyczerpanym nadmierną pracą, osobom w podeszłym wieku, pacjentom po przebytych chorobach czy też rekonwalescentom po zabiegach chirurgicznych. Ważne, żeby był odpowiednio i regularnie stosowany. Wtedy dodaje energii, której nam tak często brakuje, zmniejsza poziom stresu oraz zwiększa nasze możliwości zarówno fizyczne jak i intelektualne. Samo stwierdzenie, że opóźnia procesy starzenia się organizmu, powinno być wystarczającą zachętą do jego stosowania. I na zakończenie wyliczania zalet żeń-szenia warto dodać, że łagodzi objawy menopauzy i andropauzy, dzięki temu skutecznie pozwala utrzymać aktywność życiową do późnych lat. Mówi się, że im człowiek jest starszy, tym bardziej „siada” mu pamięć. Ale od czego jest nasz cudowny korzeń żeń-szeń? Poprawia pamięć i zdolność uczenia się i tych, którzy są sprawni i tych, którzy mają kłopoty z zapamiętywaniem.  Ekstrakt z korzenia żeń-szenia ułatwia zużycie tlenu w komórkach organizmu. Obniża się więc poziom kwasu mlekowego, który odpowiada za ból mięśniowy spowodowany intensywnym wysiłkiem.  Żeby jednak nie było za słodko, warto, a nawet trzeba dodać, że stosowanie korzenia żeń-szeń ma również swoje skutki uboczne. Nie powinny go stosować osoby chorujące na serce, a także kobiety w ciąży. Na wszelki wypadek, zanim sięgniemy po żeń-szeń, powinniśmy skonsultować się z lekarzem lub farmaceutą."
http://kobieta.wp.pl/jak-zrobic-idealna-kawe-poznaj-wloska-regule-4m-6101296081199745a,"Jak zrobić idealną kawę? Poznaj włoską regułę 4M! Picie kawy to we Włoszech styl życia. Jeśli ją pijesz, przygotowuj ją dobrze. Jeśli nie potrafisz, nie nazywaj tego, co masz w filiżance, kawą.  Włosi parzą kawę praktycznie od dziecka i żaden ze sposobów jej przygotowania nie ma dla nich tajemnic. Podczas całej mojej kariery w zakresie relacji koleżeńsko-przyjacielsko-wszelakich z Włochami nie spotkałam chyba ani jednego, który nie nosiłby przy sobie (najczęściej za pazuchą) małej caffettiery, przygotowanej na czarną godzinę. Co więcej - właściwie każdy z nich wyrażał się na temat tegoż sprzętu bardziej niż pieszczotliwie i traktował z troską, z jaką ja traktuję naprawdę dobrych przyjaciół.   Włoskie kawy nie mają rozmiarów do wyboru w obrębie jednego gatunku (moje rzymskie koleżanki na wieść o małym, dużym lub średnim cappuccino w Polsce prawie mdleją), ani rzecz jasna zmiennych smaków (macchiato z karmelem to też nie ich wymysł). Rytuałowi kawy w barach oddają się na stojąco i zazwyczaj pochłaniają ją duszkiem. Dziennie takich dawek kofeiny potrafią przyjąć tyle, że zeskakiwanie ze skutera i grożenie pięścią za każdy razem, gdy ktoś choćby krzywo na nich spojrzy, nie stanowi najmniejszego problemu. Picie kawy to zatem we Włoszech nie tyle przyzwyczajenie czy tradycja, co po prostu styl życia. Jeśli ją pijesz - uważają Włosi - przygotowuj ją dobrze. Jeśli nie potrafisz, nie nazywaj tego, co masz w filiżance, kawą.  Nie dziwi więc, że mieszkańcy Półwyspu Apenińskiego na temat parzenia kawy spisali już mały dekalog. Pierwsze M – La miscela
Czyli mieszanka, która ma być idealna. Żeby kawa była smaczna, w tej samej filiżance nie mogą się znaleźć ziarna odmiennego pochodzenia. Jeśli już - trzeba je dobrać tak, żeby idealnie się komponowały i odpowiednio wypalić. La Miscela jest jednym z podstawowych obowiązków w pracy baristy, który dąży do wydobycia z ziaren kawy jak najbardziej idealnej jakości napoju. Drugie M – La maccinodosatore
Czyli młynek, który mieli ziarna do takiej grubości, żeby wydobyć z kawy najlepszy wariant jej smaku. Najlepiej wybrać młynek żarnowy mielący kawę za pomocą dwóch pierścieni zębatych i ich siły obrotowej.  Zmielona kawa osadzi się w pojemniku z podstawą karuzeli i zostanie kolejno umieszczona w filtrze.  Trzecie M – La macchina
Czyli ekspres ciśnieniowy, spełniający poniższe warunki:
•   9 BAR - odpowiednie ciśnienie podczas parzenia kawy
•   Maksymalnie 1,5 BAR - odpowiednie ciśnienie podczas spieniania mleka
•   Temperatura wody 90 stopni C w bojlerze odpowiadającym za wodę do kawy
•   Temperatura wody 97 stopni C odpowiada za wodę do herbaty i do spieniania mleka
•   78-86 stopni C - temperatura przy wlewce kolby, portafiltra Czwarte M – La mano
Czyli ręka (profesjonalnego baristy). Ten wymóg spełnić jest najtrudniej, ale nie należy się zniechęcać, nawet jeśli do Włoch w najbliższym czasie nie będzie nam po drodze. Trening (nawet w domowym zaciszu) czyni mistrza i jeśli dobrze dobierzemy, zmielimy, i zaparzymy kawę - od mistrzostwa dzielił nas będzie tylko jeden krok."
http://kobieta.wp.pl/roselatte-kawa-ktora-pokochaly-kobiety-6100891098653825a,"Roselatte – kawa, którą pokochały kobiety Czarna kawa to nuda. Wielbiciele kulinarnych trendów zachwycają się teraz latte z dodatkiem superfoods. Do wyboru mamy więc matcha latte, kawę ze złotym mlekiem lub z tęczową pianką. Nie tylko pięknie wyglądają, ale także pobudzają, dostarczają cennych składników mineralnych oraz wspomagają oczyszczanie organizmu z toksyn. Teraz internet podbija różowa kawa. W czym tkwi sekret jej zachwycającego koloru? To sok z buraków. Zobaczcie, jak ją zrobić w domu.  Smak buraka w kawie jest zupełnie niewyczuwalny, ponieważ poza sokiem do napoju dodajemy także pastę waniliową, mleko migdałowe i wodę różaną. Lubicie słodką kawę? Dolejcie nieco syropu klonowego lub miodu. Taki zestaw doskonale pobudza i dodaje energii na cały poranek, a przy tym świetnie smakuje. Różową piankę możemy ozdobić ulubionym wzorkiem. By efekt był jeszcze bardziej spektakularny, warto dodać jadalne płatki róż.   Składniki: 2 łyżki soku z buraków, 2 łyżki wrzątku, 1/4 łyżeczki pasty waniliowej, 150 ml mleka migdałowego,1 łyżka oleju kokosowego, 1,5 łyżki wody różanej.Przygotowanie: sok z buraków wymieszaj z gorącą wodą, olejem kokosowym, wodą różaną i pastą waniliową. Dodaj spienione, podgrzane mleko migdałowe. Całość wymieszaj. Do smaku możesz także dodać odrobinę miodu lub syropu klonowego. Różane latte podawaj z jadalnymi płatkami róż lub sproszkowanym burakiem."
http://kobieta.wp.pl/dieta-rihanny-szef-kuchni-zdradza-jakie-jest-ulubione-danie-gwiazdy-6097034138157697a,"Dieta Rihanny - szef kuchni zdradza, jakie jest ulubione danie gwiazdy Rihanna zdobyła w tym roku aż 8 nominacji do nagród Grammy. Mimo, że nie dostała ani jednej statuetki, ani nie wystąpiła na scenie, i tak skradła niemal całe show. I nie chodzi wcale o, słynną już, diamentową piersiówkę. Gwiazda zaprezentowała się na czerwonym dywanie w wiele odsłaniającej sukni Armani Prive. W czym tkwi sekret doskonałej figury Rihanny? Osobisty szef kuchni, a właściwie szefowa - Debbie Solomon, zdradziła w rozmowie z magazynem  ”Bon Apetit”, co jada na co dzień Rihanna.  Artystka wyznała w jednym z wywiadów, że jej garderoba oraz autokar, którym podróżuje są zawsze pełne śmieci i niezdrowego jedzenia. A ona spędza codziennie półtorej godziny na siłowni, by spalić te wszystkie kalorie i nie  martwić się o to, co je. Czy rzeczywiście dieta Rihanny jest tak niezdrowa? Debbie Solomon zdradza, co najbardziej lubi jeść gwiazda.    Współpraca Debbie z Rihanną zaczęła się cztery lata temu w dość zaskakujących  okolicznościach. Któregoś dnia szefowa kuchni odebrała anonimowy telefon. Rozmówca poprosił o przygotowanie próbnych dań. Debbie przyrządziła dla tajemniczego klienta curry z kurczaka z ryżem, zielonym groszkiem i plantanami (zielonymi bananami), udziec jagnięcy oraz spaghetti carbonara. Test został zaliczony i dopiero wtedy Debbie dowiedziała się, że gotowała dla Rihanny.    - Solomon była fanką RiRi. - Kupiłam jej pierwszy album, pomyślałam wtedy, że ona jest dziewczyną z Karaibów, ja też. Byłam dumna, że czarnoskóra dziewczyna realizuje to, czego chce, dobrze czuje się ze sobą i nikogo nie udaje - wspomina Debbie. Szefowa rozpoczęła pracę z wokalistką w bardzo gorącym okresie - najpierw impreza z okazji finału Super Bowl, potem urodziny gwiazdy na Hawajach i wreszcie światowa trasa koncertowa. - Zastanawiałam się, co ja tutaj robię. Rihanna nie miała wcześniej osobistego kucharza, więc nawet nie miałam się kogo poradzić - mówi. Rihanna wychowywała się na Barbadosie, dlatego tamtejsza kuchnia jest jej bardzo bliska. Debbie, która pochodzi z Jamajki, konsultowała się z mamą gwiazdy, jak przyrządzać dania inspirowane barbadoskimi i gujańskimi smakami. Nie było to proste. - Mimo, że te kuchnie są do siebie dość podobne, często okazywało się, że te same dania w różnych miejscach miały różne nazwy. Google niestety nie pomógł. Jej mama przychodziła i mówiła: ""Tak to właśnie robimy"" - opowiada Debbie.    Gotowanie dla gwiazdy to wyzwanie. Trudno mówić o jakimkolwiek planowaniu posiłków, ponieważ Rihanna jest kapryśna. - Chciałam wysłać jej w menu w niedzielę lub poniedziałek, tak jak robiłam z moimi wcześniejszymi klientami. Oni potem wybierali, na co mają ochotę, ja kupowałam składniki i gotowałam. Ale Rihanna się na to nie zgodziła, stwierdziła, że nie wie co, chce dziś zjeść, a co dopiero jutro - mówi Debbie. Jednak dziś szefowa bardzo dobrze zna już kulinarne upodobania wokalistki i wie, czego nie może zabraknąć w jej menu. Są to ryż, makaron, warzywa, curry, kminek, chińska przyprawa pięciu smaków oraz piekielnie ostry sos Scotch Bonnet."
http://kobieta.wp.pl/freak-shake-deser-ktory-zawladnal-swiatem-6096330646295681a,"Freak shake – deser, który zawładnął światem Freak shake to deser „na bogato”. Czego tutaj nie ma – nutella, masło orzechowe, mleko, lody, bita śmietana, płynna czekolada, brownie, donuty, pianki marshmallow, ciasteczka Oreo, waflowe rurki, precelki, paluszki, M&M''s, kolorowe posypki, żelki, owoce. Na Instagramie znajdziemy ponad 40 tysięcy zdjęć tych obłędnych słodkości. Ślinka cieknie już od samego patrzenia.  Freak shake narodził się w Australii. Niesamowity deser stał się szybko popularny także w Stanach Zjednoczoinych i Wielkiej Brytanii. Na Instagramie i Pintereście znajdziemy dziesiątki tysięcy fotografii z tymi słodkościami.      W słoiku z uchem, po nutelli lub po prostu w wysokiej szklance, mamy mleczno-śmietankowy napój z rozpuszczoną czekoladą, masłem orzechowym, lodami. Na wierzchu dużo bitej śmietany i dodatki, jakich tylko dusza zapragnie, misternie zamocowane na naczyniu. Do tego czekoladowa lub karmelowa polewa spływa po szklanych ściankach. Mniam!     Chyba nie chcecie wiedzieć, ile ten deser może mieć kalorii. Zresztą, kto by się tym przejmował, wiedząc, jakie to pyszne. Macie ochotę na freak shake''a? Nie ma problemu. Coraz więcej polskich kawiarni i cukierni włącza je do swojego menu. Dostaniemy je już w Warszawie czy Gdańsku. Z łatwością przygotujecie go również w swojej kuchni."
http://kobieta.wp.pl/ksiezna-kate-i-ksiaze-william-przeprowadza-sie-do-londynu-6101018793751681a,"Księżna Kate i książę William przeprowadzą się do Londynu Księżną Kate i księcia Williama czeka przeprowadzka. Brytyjska para książęca zamierza zmienić miejsce zamieszkania - z Norfolk przeniosą się do Pałacu Kensington. Wygląda jednak na to, że 400-letni Pałac jest dla nich zbyt przytulny i za mały, i w związku z tym specjalnie dla nich zostanie rozbudowany o dwukondygnacyjną piwnicę. Kate i William wraz z dziećmi chcą przeprowadzić się z Norfolk jeszcze zanim książę George pójdzie do szkoły. Przeprowadzka została zaplanowana na jesień. Jak donosi „Daily Mail” Pałac Kensington specjalnie dla nich ma zostać rozbudowany o dwupoziomową piwnicę o łącznej powierzchni 1500 m2.  Pierwszy raz o swojej decyzji książę poinformował jeszcze pod koniec 2016 roku. „Daily Mail” ujawnił, że do urzędu gminy Kensington i Chelsea wpłynął wniosek o pozwolenie na rozbudowę Pałacu - podziemna przybudówka, licząca 22 pokoje i dwie kuchnie, ma powstać obok oranżerii w ogrodach Kensington. Jeśli urząd się na to zgodzi, będzie to wyjątek zrobiony specjalnie dla rodziny królewskiej. Wniosek o rozbudowanie XVIII-wiecznego pałacu złożyła organizacja charytatywna Historic Royal Palaces. Powodem przeprowadzki nie jest jedynie szkoła księcia George’a, ale także skupienie na obowiązkach wynikających z reprezentowania brytyjskiej korony. „Iceberg basements” - tak nazywane są luksusowe „rozbudówki”, na które decydują się zamożni mieszkańcy Londynu. Tworzone są one po to, aby uzyskać bardziej kwadratową bryłę i zachować standardy, ograniczające możliwość budowania w górę. Nowe zasady położyły kres takim rozbudowom budynków, ale wygląda na to, że specjalnie dla rodziny królewskiej zostaną one złamane."
http://kobieta.wp.pl/kwiaciarnia-ktora-przetrwala-wszystko-6098821680305281a,"Kwiaciarnia, która przetrwała wszystko! Goździk i pudełko rajstop – to klasyczny prezent, który nasze babki i matki dostawały na Dzień Kobiet. Nylonowe pończochy odeszły już do lamusa. Kwiaty jednak pozostały, a te kupujemy oczywiście w kwiaciarniach. Zatem dziś historia najstarszej warszawskiej kwiaciarni, która – jak mówi jej właścicielka Iwona Hys-Malinowska – przetrwała wojnę, dekret Bieruta i komunizm.  - Kwiaciarnię założyli moi dziadkowie w 1928 roku – opowiada Iwona Hys-Malinowska. Siedzimy na niewielkiej kilkumetrowej antresoli nad kwiaciarnią, na której przed laty było małe mieszkanko rodziców pani Iwony. Dziś to nieco zabałaganione, ale klimatyczne zaplecze, z dużą ilością preparatów do pielęgnacji roślin, komputerem i zdjęciami na ścianach, pachnące liliami. 
- 35 lat temu przejęłam kwiaciarnię od babci i zmieniłam trochę jej styl z pomocą Włodzimierza Muchy – znanego warszawskiego architekta.  Zmieniła się strona wejścia do kwiaciarni, ale wszystko inne zostało, jak dawniej, łącznie z tym półokrągłym okienkiem nad drzwiami. To okienko przetrwało wszystkie czasy – mówi.  Pani pamięta swoich dziadków? - pytam
Dziadka nie znałam, bo zmarł jeszcze przed wojną. Natomiast z babcią zaczynałam wspólnie pracę w kwiaciarni. Jak źle układałam kwiaty, dostawałam rózgą po rękach. Błyskawicznie się nauczyłam robić wieńce, wiązanki, bukiety – wspomina pani Iwona. - Wolałam nie dostać manta. Potem poszłam do szkoły florystycznej i tak to się zaczęło. Czym dla pani jest kwiaciarnia w wielkim mieście? 
Nie wiem czy każda kwiaciarnia tak ma, ale ta ma swój specyficzny klimat trzeciego pokolenia. Tu się rozmawia o rodzinie, o babci, o dziadku. Pamięta się, jakie kwiaty lubili, że są różne rodzinne okazje…  Pani to wszystko pamięta? 
Oczywiście, czasami klienci przychodzą i ja mówię: „O, to chyba zbliżają się jakieś urodziny…” Przychodzi tu kilka pokoleń jednej rodziny. Kiedyś młodzi narzeczeni zamawiali tu kwiaty, a dziś ich wnuczka po kwiaty na swój ślub przychodzi. To fajne, rodzinne spotkania. Kwiaciarnia jest taką oazą w mieście – zieleni, zapachów, kolorów. Staramy się w okresie letnim wychodzić przed kwiaciarnię. Robimy różnego rodzaju aranżacje. W tamtym roku były wrzosy, przychodzili ludzie, fotografowali się przy tych wrzosach. Oglądali. To bardzo miłe. Jedna z naszych florystek w wakacje wymyśliła rower malowany na żółto z dwoma koszami kwiatów. Masę ludzi robiło sobie zdjęcia. Zastanawiałam się, czy ten rower to wytrzyma. Jak taka jedna para usiadła…  Pani się zgadza na takie akcje?
Jasne, że tak, bo kwiaciarnia ma być dla ludzi. Niech sobie robią zdjęcia, niech oglądają kwiaty. To tworzy klimat ulicy. Mokotowska przez to też się zmienia. Wcześniej jak było?
Wcześniej było strasznie. Mokotowska była bardzo brudna. Przed naszą kwiaciarnią od 6 rano stała grupa pijaczków i piła piwo, i tak do 22. Na tym tle pani kwiaciarnia – trochę kontrastowo. 
Niestety. Pamiętam bardzo przykry incydent. Pan Andrzej Dużyński, mąż pani Maryli Rodowicz, kupował kwiaty, by jej się oświadczyć. Pani Maryla potem lubiła wpadać do nas po kwiaty, aż do momentu, gdy któregoś razu zatrzymała się samochodem i któryś z pijących panów użył w jej kierunku niecenzuralnego słowa. Niestety odjechała. To były takie akcenty, które zniechęcały klientów. Przynajmniej, jeśli chodzi o osoby znane. Wyglądam przez okno i dziś nikogo takiego tu nie widzę. Coś się zmieniło… 
Teraz tak. Działamy jako stowarzyszenie butików i sklepów na ulicy Mokotowskiej. Jest nas około 40. Wszyscy się dobrze znamy i wspieramy. Wywalczyliśmy u pani prezydent Hanny Gronkiewicz-Waltz oświetlenie ulicy mokotowskiej na święta. To było naprawdę coś, bo ona nabrała takigo innego błysku, klimatu. Inaczej ludzie patrzą. Jest bardzo elegancko. Mamy tu też kilku znanych projektantów mody, współpracujemy z nimi jako kwiaciarnia. Każdy ma w sklepie świeże kwiaty od nas.  Jak ta Mokotowska i pani kwiaciarnia wyglądała przed wojną? 
Oczywiście ja nie pamiętam, ale babcia dużo mi opowiadała. Samo założenie kwiaciarni było szalenie romantyczne. Babcia była wykształconą krawcową, ale nie bardzo umiała się odnaleźć w tej profesji. Dziadek pracował w centrum ogrodniczym poza Warszawą, choć teraz to już jest Warszawa! Obiecał babci, że jak się pobiorą, to wspólnie założą kwiaciarnię. I rzeczywiście, po ślubie odkupili ten lokal od żydowskiego właściciela i założyli działalność. Tu na antresoli mieli swoje mieszkanko. Tu urodził się mój tata, na tym pięterku. Tu mieszkali. Babcia się świetnie odnalazła się w prowadzeniu kwiaciarni. Do końca życia się tym zajmowała. 
Potem przyszła wojna. Ludzie po kryjomu zamawiali takie małe bukieciki w kolorach biało-czerwonych. Z białego i czerwonego goździka, z białą i czerwoną wstążeczką, z gałązką jodły. To było wysyłane w paczkach świątecznych dla więźniów. 
Później był okres powstania. Działalność była zawieszona, bo wszystkich wysiedlono. Jak babcia wróciła, otworzyła tu na bardzo krótki okres czasu sklep spożywczy. Wtedy była sama z nastoletnim chłopcem, dziadek nie żył. Musiała jakoś zarabiać na życie, a wiadomo, że była potrzeba chleba, a nie kwiatów, więc przez krótki okres czasu był tu sklep. Przez rok może. Później był dekret Bieruta, który kazał jej to zdać. Babcia się nie podporządkowała i powiedziała, że nie odda.  Twarda z niej bizneswoman była.
Do tej pory nie wiem, jak to się mogło jej wszystko udać. Cała działalność prywatna została zniszczona, a babcia przetrwała. Władze wzywały ją kilkukrotnie, a ona cały czas się zasłaniała tym, że jest matką samotnie wychowującą dziecko. Ona musi mieć środki do życia, ona nic innego nie potrafi robić i że to nie jest żadna działalność, bo ona sama się tym zajmuje. Nie posiada żadnych pracowników. Udało się. Ja jeszcze ten dekret Bieruta mam w domu. Cud, szczęście, wewnętrzna determinacja? 
Cóż, moja babcia zawsze mówiła tak: „Pamiętam, jak przyjechał do Warszawy car, przejeżdżał przez Aleje Ujazdowskie, pamiętam jak była wojna, pamiętam Bieruta, pamiętam Stalina, pamiętam wszystkich dygnitarzy i mnie już nic w życiu nie przeraża”. Zawsze tak mówiła i tak żyła.  Zaglądały tutaj do was jakieś sławne osoby przed wojną?
Oczywiście. Bywała u nas przez szereg lat cała rodzina Mieczysława Fogga, może to taki przykry akcent, ale także cały pogrzeb, kiedy pan Mieczysław zmarł, ozdobiliśmy kwiatami. Pan Jeremi Przybora i pan Wasowski przychodzili do nas. Przez wiele lat przemiłą naszą klientką była pani Jolanta Pieńkowska. Uwielbiała kwiaty. Pani Monika Olejnik do nas zagląda. Kiedyś przepiękne gwiazdy na święta kupował pan Marek Kondrat. Też bardzo sobie chwalił.Wiele osób znanych tu przychodzi?
Owszem, ale ja jakoś specjalnie nie nadużywam ich popularności, nie wrzucam sobie z nimi zdjęć na stronę kwiaciarni, bo to nie o to chodzi.Ale wiele osób tak robi. To reklama…
Uważam, że w kwiaciarniach ważna jest intymność, bo może nie każdy chce, żeby było widać, że on właśnie kwiaty kupuje - wyjątkowe piękne czerwone róże - i gdzieś tam pędzi.No właśnie…
To taka czasami niezręczność. Czyli jest pani powiernikiem show-biznesowych tajemnic, a doradczynią w miłości również? 
Mamy młodych panów, którzy przychodzą i pytają: „Proszę pani, jakie kwiaty kupić i dla kogo? Będę się oświadczał i nie wiem, czy tylko dla narzeczonej czy ten dla mamy?” Co pani odpowiada? 
Oczywiście, że dla mamy też miło coś kupić. W końcu to przyszła teściowa. Doradzamy, bo młodzi często są zagubieni. Na przykład kiedyś nie było takiego zwyczaju, żeby na ślubie wręczać kwiaty rodzicom państwa młodych. Teraz to się celebruje. Rodzicom wręczane są upominki. Kiedyś tego nie było i ja zawsze podpowiadałam tym młodym ludziom, że byłoby sympatycznie, gdyby tym rodzicom podziękowali, bo to często oni wykładają pieniądze na ślub, wesele, to wszystko. „Wie pani to dobry pomysł” – mówili. Wyjątkowa historia, która została w pani pamięci, związana z szaloną miłością?
Pewnego dnia przyszedł pan, zamówił przepiękny bukiet kwiatów i powiedział, że on by bardzo chciał, żebyśmy to natychmiast zanieśli pod wskazany adres. Ponieważ było to niedaleko, to ekspedientka poszła zanieść te kwiaty. Pan za nią. Okazało się, że ten pan przepadł na parę dni i bał się wrócić do domu. Jak ekspedientka chciała wejść do żony z kwiatami, to ten pan po cichutku, na czworakach, przemknął do domu. Żona przyjęła kwiaty? 
Tak, ale była bardzo zła. Może uratowaliście ich małżeństwo tym bukietem, kto wie? – żartuję. 
Może, bo kwiaty to też symbol. Mieliśmy rodzinę państwa Kobylińskich. Pan Kobyliński przez 56 lat przychodził do mojej babci, a potem do mnie, po wiązankę z okazji rocznicy ślubu. Każdego roku kupował o jedną różę więcej. Ostatni raz, jak odwoziłam bukiet do państwa Kobylińskich, to tych róż było 56. Dla nas to było bardzo romantyczne i zawsze na tę rocznicę ślubu czekaliśmy. 
Robiliśmy też przepiękną wiązankę dla pani Kingi Rusin i Tomasza Lisa, która potem przez wiele lat była powielana przez inne pary. Ta kulka z margarytek to był hit w tamtych latach i wszyscy taką chcieli mieć jaką mieli oni.  Do kwiaciarni wchodzi młody klient. 
- Jak daję pieniądze na ślubie to w kopercie czy bez? – pyta. 
- W kopercie, w kopercie – krzyczy pani Iwona z antresoli. 
- Ale w ładnej czy w zwykłej?
- No w ładnej.Natalia wybierz panu – mówi do swojej pracownicy. 
- No to problem rozwiązany, bo właśnie z koleżanką się spieramy, jak to powinno wyglądać. To w kwestiach etykiety i savoir vivre’u również doradzacie? – żartuję. 
Ja chyba się z tym urodziłam i wciąż wszystkim doradzam – komentuje pani Iwona.Są okazje, na których nie wypada dać kwiatów? 
Nie ma. Jak to nie wypada? Przecież kwiaty zawsze wypada dać! Pamiętam, jak wysłaliśmy kwiaty dla pani Jolanty Pieńkowskiej do telewizji z okazji nagrody Telekamer. To był jedyny raz, kiedy w „Wiadomościach” pani Jolanta miała na biurku piękny bukiecik kwiatów. Byłam bardzo dumna, że to od nas. Wysyłamy takie bukiety naszym stałym klientom jak odnoszą jakieś sukcesy, coś pięknego dzieje się w ich życiu, bo po prostu pogratulować wypada. Często chodzimy całą rodziną do Teatru Polonia, do pani Krystyny Jandy. Zawsze dostaje od nas bukiet firmowy z podziękowaniem za spektakl, bo uważamy, że to jest tak wyjątkowa aktorka, że należy ją rozpieszczać.  Czy kobiety kupują kwiaty mężczyznom? 
Kupują, bo są męża imieniny, urodziny, syna urodziny albo imieniny, kupują. Bez względu na przedział wiekowy. Teraz wszystko się pomieszało. Co jest teraz modne, jeśli chodzi o kwiaty, wiązanki itp.? Chyba wianki są na topie, szczególnie latem…
Wianki zrobiły się modne od niedawna. Ostatnio robiliśmy do takiej sesji opaskę z kwiatu, który ma niesamowity zapach czekolady i kolor ciemnego buraka. To wygląda na zdjęciach jak czarny kwiat – polska nazwa to kosmos. Ten kwiatek obłędnie pachnie czekoladą. Z tych kwiatków pani Kożuchowska miała wiązankę ślubną. Co prawda, to nie była wiązanka naszego autorstwa, ale rzeczywiście potem przychodziły panie i prosiły o podobną. Była bardzo nietypowa. Trudna bardzo roślina, bo krótkotrwała, ale efekt jest powalający.Na wybiegach na wiosnę 2017 mnóstwo kwiatów wpiętych we włosy, ubrania, ale sztucznych. Tak się zastanawiam, czy naturalne można wpiąć sobie zamiast broszki… 
Może pani się zdziwi, ale już przed wojną tak robiono! To były tzw. kotyliony. Babcia bardzo dużo robiła takich malutkich kwiatów, głównie kamelii. Panie przypinały je sobie do żakietów, do płaszczy, do sukni. Na niedzielnym spacerze w Łazienkach Królewskich było takich kotylionów pełno! Po wojnie też przypinano kwiaty, głównie do koków, we włosy. No tak, „Kwiaty we włosach potargał wiatr…” – podśpiewuję. 
Bardzo były popularne – potwierdza pani Iwona. - Później dziewczyny na studniówkach miały takie opaski z kwiatów na rękę. To było modne, ale dziś w zasadzie zanikło. W sumie nie wiem, dlaczego. Cóż, chyba wiele interesujących zwyczajów zanika. Tak sobie też myślę, że my młodzi nie znamy nawet nazw kwiatów. Nie pamiętamy o tych ogrodach z piosenki Jonasza Kofty… 
To prawda. Owszem, kiedyś był mniejszy wybór tych kwiatów, ale mimo wszystko ludzie się bardziej orientowali. Pokolenie moich rodziców przywiązywało większą wagę do nazw. Dziś często się zdarza, że wchodzi do nas taki młody człowiek i pyta: „Czy u pani są irysy?”. „Tak są” – odpowiadam. „To to jest irys!?” – dziwi się klient. Także widać, że gdzieś tam coś usłyszał, ale kompletnie nie wie, jak ten kwiat wygląda. Pewnie dziewczyna powiedziała, że lubi, to chciał jej kupić… 
Pewnie tak, więc jest zaskoczony. To ja pytam: „Jaki pan chce kolor?”, a on odpowiada: „A one są w różnych kolorach?!”, i znów jest problem, bo myślał, że nie będzie miał takich dylematów, a tu trzeba wybierać. „A co pani by doradziła?” – kontynuuje i zaczyna się rozmowa, bo musimy wiedzieć, czy to dla dziewczyny, żony czy dla siostry, czy do domu, jakie ma mieszkanie, co lubi itp. Pani największe marzenie? 
Chciałabym stworzyć dekoracje dla Opery Wiedeńskiej na Koncert Noworoczny! Jestem wielką fanką florystów z San Remo, którzy to tworzą. To, co robią co roku z Operą Wiedeńską to jest dla mnie szok! Chciałabym kiedyś móc w tym uczestniczyć. Myślę, że to takie marzenie, które raczej się nie spełni, ale każdemu wolno pomarzyć czasem… To pani mnie zaskoczyła, bo Koncert Noworoczny głównie się słucha. Większość z nas na te kwiaty uwagi nie zwraca. Koncentrujemy się na muzyce, na panu dyrygencie. Skąd takie marzenie? 
Ta muzyka w połączeniu z tymi kwiatami, to jest dopiero coś pięknego! Jak zaczęto transmitować w telewizji Koncerty Noworoczne. Pamiętam pierwszy koncert, który oglądałam to było bardzo dawno temu. W dekoracji kwiatowej była tam kwitnąca mimoza. Te gałęzie mimozy wylewały się spośród kwiatów i to na mnie zrobiło takie wrażenie! Jaki tam musiał być zapach, bo przecież mimoza przepięknie pachnie! Ja wtedy powiedziałam do mojego męża: Jak ja bym chciała raz w życiu chociaż mieć taką szansę, żeby tam popracować przy tych dekoracjach, ale to jest takie marzenie, jakbym chciała być królową angielską. (śmiech).Do Pałacu Buckingham nie chciałaby pani czegoś robić? 
Jest taka jedna osoba, której bardzo chciałabym dostarczać kwiaty. To Elton John. On jest wielkim miłośnikiem kwiatów. Wydaje fortunę na świeże kwiaty do swojego domu i docenia to, co floryści robią w jego domu. Ten nacisk na świeże kwiaty, które są wymieniane co trzy dni w domu, nowe aranżacje, zapach kwiatów to jest frajda pracować dla takiego człowieka, który wchodzi do domu i mówi: „Jak pięknie!”. Wie pani co, ale my sobie na takich artystów patrzymy i myślimy, że to fanaberia. Przyjeżdżają do nas różne gwiazdy i w kontraktach mają zapisy, że muszą być kwiaty świeże w pokoju hotelowym, często konkretne, często w jednym kolorze. Myślimy sobie: „Fanaberia!”, a tu pani mówi, że to nie jakieś dziwactwo, ale coś pięknego, szlachetnego…
Kwiaty nie są fanaberią. Owszem, są pewnego rodzaju luksusem, bo jest to rzecz krótkotrwała i dość kosztowna. Można je nazwać towarem luksusowych, ale one dodają takiej elegancji, wyjątkowości we wnętrzu, spotkaniu czy na koncercie, w różnych miejscach i przy różnych okazjach, że uważam, że bez kwiatów nie powinno się nic dziać. Może rzeczywiście. Niestety nie mamy kwiatów w szpitalach zbyt wiele, w polskim parlamencie też ich nie ma. Cieszę się, że coraz częściej pojawiają się na ściankach podczas imprez modowych. Wyglądają znacznie lepiej, niż banery z logami firm i patronatów. 
Ma pani rację. Podobały mi się ostatnio pokazy z Paryża, gdzie podstawą aranżacji na wybiegu były piękne wazony z kallą białą. To było tak nobliwe - proste, a jednocześnie piękne. Projektanci kochają kwiaty i bardzo dobrze!  Tak sobie myślę, że kwiaty są takie ulotne, a ci wszyscy ludzie, te wszystkie pokolenia, do pani tu przychodziły i przychodzą. To zaprzecza  stereotypom. Da się z kwiaciarni wyżyć? 
Może to się wydaje niedorzeczne, ale naprawdę z kwiaciarni da się wyżyć, wychować trzy pokolenia. Kwiaciarnia zawsze się dobrze miała, nawet w czasach komunizmu. Ja w swoim domu nie wyobrażam sobie dnia, w którym nie stałyby w wazonie świeże kwiaty. Proszę mi wierzyć, że takich osób jest tysiące. Czy to w butikach, czy w domach, ludzie lubią mieć świeże kwiaty w wazonach, bo to elegancja, świeżość i przyjemność.I pani tę przyjemność sprzedaje…
Widzi pani, no tak od 35 lat, bo kwiaty to taki zalążek raju."
http://kobieta.wp.pl/wielkie-zmiany-w-calvin-klein-czyli-po-co-marce-nowe-logo-6089383967659137a,"Rewolucja w Calvin Klein, czyli po co marce nowe logo? Większość z nas zna doskonale to logo. Calvin Klein to jedna z tych marek, której sukces w dużej mierze bazuje na popularności znaku towarowego. Chętnie kupujemy ""calviny"", a bieliznę z logo na gumie z dumą prezentujemy w wielu okolicznościach. W tym szaleństwie ""calvinowskiej logomanii"" prosto z Nowego Jorku przychodzi do nas informacja o tym, że Calvin Klein zmienia logo. Czy ta decyzja może mieć wpływ na nasze szafy i czy możemy zarobić na ubraniach i dodatkach ze starą metką?  Calvin Klein to jedna z najbardziej rozpoznawalnych na świecie amerykańskich marek modowych. Założona w 1968 roku przez Calvina Kleina miała być pochwałą wielkomiejskiego życia - szybkiego, bezkompromisowego, wygodnego. W ciągu kilku dekad stała się legendą, ale jej właściciele uznali, że ta legenda wymaga małej metamorfozy. 
Gdy w ubiegłym roku do zespołu CK w roli dyrektora artystycznego dołączył Raf Simons (po hucznym odejściu z domu mody Christian Dior), było jasne, że właśnie rozpoczyna się prawdziwa rewolucja. Po miesiącach oczekiwania światło dzienne ujrzała wreszcie nowa kampania zrealizowana w ścisłej współpracy z Rafem Simonsem. Kilka zdjęć zrealizowanych w przestrzeniach galerii w niczym nie przypomina dotychczasowych reklam Calvina Kleina - ociekających seksem, brytalnych, kontrowersyjnych. Jakby tego było mało na zdjęciach reklamowych pojawia się nowe logo. Wielka rewolucja trwa więc w najlepsze, a jej zwieńczeniem jest pokaz mody w ramach NYFW.
Nowe logo to symbol wielkiej przemiany, która właśnie odbywa się w niespełna 50-letnim domu mody. Czy kilka czarnych liter może wywołać prawdziwą burzę? Oczywiście. Zmiana logo w świecie wszechobecnej logomanii to prawdziwa rewolucja! Po co marce taka metamorfoza? Co zrobią teraz wszyscy ci, którzy kupowali bieliznę i jeansy CK tylko ze względu na charakterystyczny znaczek i dlaczego to, co stare może stać się jeszcze atrakcyjniejsze?  Na te pytania odpowiada Kaja Dobrzańska - dyrektor artystyczna POP UP GRUPA i specjalistka od brandingu.  Aleksandra Nagel: Po co tak naprawdę Calvin Klein zmienia logo? 
Kaja Dobrzańska: Logo jest zawsze echem zmian, które następują wewnątrz marki. Wynikają z jej strategii biznesowej i nowej wizji. Podobnie było w przypadku, kiedy stery nad hiszpańskim domem mody Loewe objął J.W. Anderson, czy Heidi Slimane, który przeprowadził rebranding Saint Laurent. Nowe logo jest brzydsze niż poprzednie? Jak je oceniasz?
Jest na pewno bardziej zdecydowane i ostre. Litery są bardziej zwarte, a małe zastąpiły kapitaliki.Mamy więc nowe logo, nowego dyrektora kreatywnego – Rafa Simonsa i nową kampanię reklamową, która właśnie ujrzała światło dzienne. Ona również wygląda jakoś inaczej…  
To efekt współpracy ze studiem M/M Paris. W kampanii osadzono ikoniczne produkty marki w galeryjnych przestrzeniach ze sztuką współczesną. Jakby nowy dyrektor kreatywny chciał powiedzieć, że produkty marki wpisują się w mapę mody tak, jak te dzieła w świat sztuki. Widzimy na nich m. in. Prace Andy’ego Warhola, Sterlinga Ruby’ego, Richarda Prince’a i Dana Flavina, czyli odniesienie do popkultury.  Z galerii wróćmy jednak do rzeczywistości. Co stanie się z tymi wszystkimi bokserkami, slipkami, biustonoszami i jeansami ze starym logiem Calvina Kleina, które mamy w swoich szafach? Czy zmiana logo może być trudnym momentem dla tych, którzy dotychczasowy produkt kupowali ze względu właśnie na logo CK? 
Jeden ze scenariuszy wydarzeń jest taki, że te produkty staną się jeszcze bardziej pożądane. Są już częścią historii marki, co automatycznie podnosi ich wartość. Dobrze wiemy, że w modzie to czas nadaje wartości przedmiotom. Na przykład w kontekście zmian jakie zaszły w Saint Laurent, torebki ze słynnym monogramem nie zniknęły, ewoluują i osiągają kolejne miana “it bags”. Czy to standard, że ubrania i dodatki ze starymi logami rzeczywiście stają się cenne, poszukiwane przez kolekcjonerów itp.? 
Moim zdaniem tak. Spójrzmy chociażby na dom mody Chanel. Największym zagrożeniem dla tej marki jest ich własny outlet, gdzie produkty tworzone przed laty mają coraz większość wartość definiowaną przez czas.  Jeśli mówimy o spektakularnych metamorfozach w świecie logotypów, to rzeczywiście warto wspomnieć o marce YSL, która po przyjściu Hediego Slimane’a wyrzuciła z kultowego logo słowo „Ives”. Jak oceniasz tamtą decyzję z perspektywy czasu?
Odważne zmiany zawsze budzą żywe reakcje. Saint Laurent otrzymał nagrodę od magazynu Wallpaper za najlepszy rebranding. Choć na początku głośno dyskutowany, był świadomą decyzją, która wykiełkowała w strukturach marki. Zaproponowany kierunek jest zwrotem do dziedzictwa marki i hołdem złożonym projektantowi. W rozmowie z WWD nawet biznesowy partner Yves’a - Pierre Bergé pobłogosławił tę zmianę. Czy taka może nieść ryzyko? Czy istnieje groźba, że od marki odwrócą się ci, którzy kochali dotychczasowy design? Klienci bardzo często przyzwyczajają się do logo itp. 
Przywiązują się lub przyzwyczajają. Nie kupujemy produktów, tylko emocje, które te produkty nam oferują, emocjonalny świat marki, z którym się utożsamiamy, podziwiamy, czy jest nam po prostu bliski. Kiedy marka odpowiada sobie na pytania: czym jest, po co to robi, do czego chce dojść, co jest dla niej ważne itp., to szanse na niepowodzenie maleją. A marki, żeby nie wypaść z obiegu muszą iść z duchem czasu. Jak sądzisz, jak nasza współczesna rzeczywistość – biorąc pod uwagę loga, które nas otaczają – będzie interpretowana za 10, 20 czy 50 lat? 
Projektowanie logotypów zawsze bazuje na symbolice. Obecne znaki czerpią ze stylistyk poprzednich dekad, jeśli tego wymaga idea marki. Szukasz odniesień, które są właściwe dla przedstawienia tematu w wiarygodny sposób. Jednym z ciekawszych kierunków są dynamiczne znaki, loga, których forma jest zmienna i ma swoje liczne modyfikacje w obrębie identyfikacji wizualnej. 
Jeśli mówimy o popularnych stylistykach, to oczywiście można zaobserwować kilka wyraźnych tendencji. W ostatnim czasie był to na przykład powrót do kaligrafii, który mógł być postrzegany jako odpowiedź na minimalistyczne i pozbawione dekoru style. Jednak to mody, które pojawiają się i znikają.Gdy patrzysz na polskie ulice wielkich i małych miast i różne loga z ciężarówek, szyldów i zakładów, to co sądzisz? Musimy się jeszcze wiele nauczyć?
Projektowanie ma się dobrze. Mamy tradycje, świetne studia projektowe, a prace są doceniane na międzynarodowych konkursach. Chcę wierzyć w to, że rynek też dojrzewa do zmian i zdaje sobie sprawę z potrzeby dobrze zaprojektowanych i atrakcyjnych wizualnie form tożsamych z misją danej marki.  A co z logo małej firmy przewozowej czy zakładu szewskiego w małym miasteczku na Podlasiu? 
Od razu przychodzi mi na myśl świetna inicjatywa grupy projektantów z Trójmiasta ze stowarzyszenia Traffic Design. W ramach projektu re:design odświeżyli znaki zapomnianych miejsc, dodając im nowoczesnego ducha. To chyba najlepszy dowód na to, jak ważne jest logo. Wiesz jaki był efekt? 
Nowe logotypy pomogły firmom zaistnieć we współczesności, a projekt ma kolejną edycję, co samo mówi za siebie."
http://kobieta.wp.pl/druga-mlodosc-mebli-z-ikei-6083641264915585a,"Druga młodość mebli z Ikei Moda na meble z Ikei nie przemija. Skandynawski design produktów i ich funkcjonalność  jest znana i ceniona na całym świecie.  Wśród znajomych trudno znaleźć kogoś, kto nie ma w domu niczego  ""ikeowego"".  Nie trzeba wcale wydawać całej pensji na nową rogówkę z Ikei. Można kupić używaną.  Na portalach społecznościowych powstają grupy, gdzie za niewielkie pieniądze można znaleźć meble w okazyjnych cenach. „Drugie życie mebli z Ikei. Tu kupisz je dwa razy taniej” – reklamuje się grupa facebookowa grupa  Ikea sprzedam/zamienię. „Tu meble z Ikei mają swoją drugą młodość. Nowa moda na używane meble, ale niezniszczone, które można kupić za mega niską ceną. Meble, które kosztują 1000 zł można kupić za 200 złotych”. Podobnych grup z różnych polskich miast na Facebooku jest kilkadziesiąt.  - Dołączyłam do tej grupy i chętnie korzystam z ofert. Miałam kupić nową kanapę, ale akurat ktoś sprzedawał ten sam model przez Facebooka. Zamiast 1800 złotych zapłaciłam 300 – opowiada Katarzyna z Sopotu. - Meble  z Ikei są na tyle tanie, że można kupować je na tu i teraz licząc, że za jakiś czas można je będzie wymienić. A te używane są jeszcze tańsze, więc tym bardziej można je częściej wymieniać.
Ewa z Gdyni na trójmiejskiej grupie sprzedaje komodę za 280 złotych. Nowa kosztuje 700.   Agata za 150 złotych pozbędzie się łóżka dziecięcego. – Dla córki potrzebuję większe łóżko. Już znalazłam ofertę z używanym modelem za 170 złotych. Za rok pewnie znowu wymienimy – tłumaczy. 
Karolina oferuje kultowy regał Billy za 100 złotych.  Ten niepozorny regał jest prawdziwym bestsellerem. Od czasu wprowadzenia do oferty sprzedał się w ponad 41 milionach egzemplarzy. Autorka artykułu również jest szczęśliwą posiadaczką używanej kanapy z Ikei. Nowa kosztuje 1600 złotych. Używaną w stanie bardzo dobrym kupiłam za 250 złotych. Miało być siedzisko dla gości, ale kanapę w całości zaanektowal Figaro, owczarek kanapowiec.  Druga młodość mebli z Ikei to trend, który jest obecny nie tylko w Polsce. Kupowanie używanych kanap, biurek czy regałów od skandynawskiego giganta jest modne także w Hiszpanii. – Szukam kilku mebli do pokoju. Zależy mi na tym, aby były z Ikei, bo uwielbiam prosty design. Mogę szukać przez portale społecznościowe, ale wolę używać specjalnej aplikacji wallapop, gdzie ludzie wymieniają się lub sprzedają używane meble – opowiada Dagmara, która mieszka w Barcelonie. – Wszystkie meble w mieszkaniu mamy używane. Kilka dni temu kupiłam używane biurko. Nie kupujemy nowych mebli. Bo po co? Używane są tańsze, w dobrym stanie, a te z Ikei są dobrej jakości – wylicza Dagmara. – Co jest fajne, można je zmienić, kiedy ma się ochotę.  Szwedzka sieć jest dobrym wyborem jeśli chodzi o zakup mebli, czy też elementów pomocnych w aranżacji wnętrz. Bardzo często możemy tu znaleźć bardzo pomysłowe, praktyczne produkty, które ułatwiają codzienne życie. Na czym polega fenomen Ikei? Postanowili to sprawdzić amerykańscy naukowcy z Harvardu, pod przewodnictwem Michaela Nortona. Sklep odwiedza średnio 500 milionów klientów rocznie, a spółka notuje roczne przychody rzędu 25 miliardów euro.  Badania opublikowane przez zespół Nortona pod tytułem „Efekt Ikei: Kiedy praca prowadzi do miłości” dowiodły, że konsumenci najwyżej cenią sobie to, co wykonali sami – biżuterię, origami, ozdoby i… meble. Potrzeby klientów Ikei są więc zaspokajane z nadwyżką. Mogą złożyć  stolik nocny , łóżko i komodę, a później z dumą patrzeć na swoje dzieło.  „Dom to najważniejszy plac zabaw” - mówi jedno z haseł Ikei. Ikea pojawiła się w Polsce w 1991 roku. Towary z jej półek i obszarów ekspozycyjnych wydawały się Polakom ekskluzywne. Szczególnie, że firma od lat dbała i wciąż dba, by być na bieżąco z obowiązującymi w branży trendami. Gotowe aranżacje wnętrz tworzone są przez najlepszych projektantów. Polacy uwielbiają ikeowskie rozwiązania w urządzaniu małych wnętrz. Ile można zmieścić na 40 metrach kwadratowych w bloku? Ikea dowodzi, że wszystko.  W Ameryce, w pierwszych latach Ikei na tamtym rynku, ogromnym zainteresowaniem klientów cieszyły się przezroczyste wazony. Okazało się jednak, że nie chodziło o zamiłowanie Amerykanów do świeżych kwiatów. Amerykanie wykorzystywali wazony jako duże szklanki. Z innych statystyk wynika, że co drugi Brytyjczyk śpi na materacu z Ikei. Co piąte  brytyjskie dziecko (od 1987 roku) zostało poczęte w łóżku z Ikei.
A co wy macie w swoich domach z Ikei?"
http://kobieta.wp.pl/ruszaja-castingi-do-nowej-edycji-konkursu-fresh-faces-world-6109111416199297a,"RUSZAJĄ CASTINGI DO NOWEJ EDYCJI KONKURSU                                          „FRESH FACES WORLD” Pragniesz zostać Modelką lub Modelem ?Jesteś w wieku od 14 do 23 lat ?To szansa właśnie dla Ciebie ! Castingi odbędą się:  
8 Kwietnia w Radomiu (Centrum Handlowe Rawa Mode, ul. Struga 60, 
Show Room Art of Poland), godz.: 12:00 -15:00 
3 czerwca w Gdańsku (Galeria Metropolia, ul. Jana Kilińskiego 4), godz.: 10:00 -16:00
17 czerwca we Wrocławiu (Grey Music Club, ul. Świętego Mikołaja 8), godz.: 19-21:00 Na casting należy zabrać: czarne leginsy lub spodnie oraz czarną lub białą dopasowaną podkoszulkę, szpilki a także kostium kąpielowy) Agencja Magteam Model Management, organizuje w Polsce już trzecią tym razem nową, autorską odsłonę konkursu o nazwie FRESH FACES WORLD. Zachęcamy  także do  wysyłania zgłoszeń i udziału wcatingu online na stronie konkursu: www.freshfacesworld.com w zakładce CASTING
Zwycięzca Fresh Faces World podczas gali finałowej w Warszawie zdobędzie główną nagrodę o wartości 50.000 PLN -  wyjazd do Nowego Jorku na największy na świecie konkurs talentów/modeli  IMTA, a także sesję modową w prestiżowym magazynie Cosmopolitan. 
Ambasadorką Fresh Faces World jest polska topowa modelka Alexa Łuczak, odkryta przez  Magteam Model Management  Zapraszamy do śledzenia profilu konkursu na   Facebook''u  WEŹ UDZIAŁ W KONKURSIE ! To może być szansa właśnie dla Ciebie!"
http://kobieta.wp.pl/zdrowa-i-piekna-przed-i-po-porodzie-produkty-dla-mam-6109131834926721a,"Zdrowa i piękna przed i po porodzie – produkty dla mam Przyszłe mamy boją się, że ciąża pozbawi je atrakcyjnego wyglądu i seksapilu. Są jednak sposoby na to, aby w tym wyjątkowym czasie czuć się kobieco i po porodzie szybko wrócić do formy. Odpowiednia dieta, ćwiczenia, kosmetyki i witaminy dla kobiet w ciąży pomogą Ci wejść zdrowej i pięknej w rolę mamy. Dzień w którym test ciążowy wskazuje dwie kreski jest wyjątkowy. Życie każdej kobiety zmienia się wtedy o 180 stopni, pojawia się wiele pytań i wątpliwości. Zostać w domu i odpoczywać czy pracować? Jakich produktów unikać? Jak zapobiec rozstępom? Czy aktywność fizyczna nie zaszkodzi dziecku? Drogie Panie, nie dajmy się zwariować! Ciąża to wyjątkowy stan, ale nie jest chorobą. Oczywiście pewnych rzeczy trzeba unikać, jednak wprowadzanie drastycznych zmian z dnia na dzień jest niebezpieczne dla matki i dziecka. Jeśli nie pracujesz w warunkach szkodliwych nie rezygnuj z pracy w pierwszym trymestrze ciąży. Nasze babcie i prababcie pracowały przecież fizycznie i rodziły zdrowe dzieci. Kontakt z ludźmi, ruch i życie zgodnie z dawnym rytmem to cenne bodźce dla rozwijającego się dziecka. Brak aktywności i siedząc tryb życia może prowadzić do nieprawidłowego ułożenia malucha w łonie matki, a nawet opóźnienia rozwoju. Zacznij od odżywiania Na pewno znasz powiedzenie, że kobieta w ciąży je za dwoje. Słyszałaś też niewątpliwe o zachciankach i niepohamowanym apetycie przyszłych mam. W czasie ciąży nie powinnaś trzymać restrykcyjnej diety, jednak jeśli martwisz się o swoją figurę po ciąży, nie objadaj się. Ze względu na zdrowie dziecka powinnaś bezdyskusyjnie zrezygnować z alkoholu, papierosów i narkotyków, uszkadzających układ nerwowy malucha. Ogranicz do minimum picie napoi zawierających kofeinę. Zredukuj także ilość soli i ostrych przypraw dodawanych do posiłków. Niestety mimo ciążowych zachcianek powinnaś zrezygnować także ze spożywania słodyczy w dużej ilości. Zamiast nich sięgnij po produkty bogate w błonnik, pobudzające pracę jelit. Jedz więcej owoców, warzyw i produktów pełnoziarnistych. Ciąża jest szczególnym wyzwaniem dla układu kostnego kobiety, dlatego niezbędnym jest dostarczanie organizmowi odpowiedniej ilości wapnia. Nie pomijaj w swojej diecie nabiału. Wykreśl ze swojego jadłospisu sery pleśniowe, surowe jajka, mięso, ryby i owoce morza. Niedogotowane produkty mogą zawierać bakterie i pasożyty zagrażające dziecku. Leki w ciąży? Kwas foliowy i co jeszcze? Zdrowe odżywianie jest w ciąży bardzo ważne, ale często nie wystarcza aby dostarczyć mamie i dziecku odpowiednich mikroelementów. Większość ginekologów zaleci suplementację kwasu foliowego, nawet jeśli jeszcze nie jesteś w ciąży, a planujesz ją w najbliższym czasie. Ten składnik znacznie zmniejsza ryzyko wystąpienia wrodzonych wad układu nerwowego. Kwas foliowy reguluje metabolizm komórek i odpowiada za tworzenie czerwonych krwinek. Jego niedobór może prowadzić do uszkodzenia łożyska, a w efekcie nawet poronienia. Tą witaminę z grupy B możesz dostarczyć organizmowi w produktach spożywczych takich jak fasola, soja, banany, sery, orzeszki ziemne, żółtka jaj, szpinak, szparagi, drożdże piwne. Dodatkowo sięgnij po witaminy dla kobiet w ciąży. Możesz wybrać sam kwas foliowy lub preparaty zawierające w składzie także witaminy i minerały. Pamiętaj, że Twój organizm pracuje teraz za dwoje, dlatego potrzebujesz więcej mikroelementów niż przed ciążą. Jeśli będą Cię męczyć skurcze lub drżenie mięśni, sięgnij po produkty bogate w magnez lub odpowiedni suplement. Częstą bolączką kobiet w ciąży jest anemia. Aby utrzymać ilość hemoglobiny na prawidłowym poziomie wzbogać swoją dietę o zielone warzywa, mięso i ryby. Lekarz może polecić Ci także stosowanie żelaza w tabletkach. Do rozwoju dziecka niezbędny jest także cynk, pomocny w budowie układu immunologicznego i odpowiedzialny za przyrost masy ciała. Kwas askorbinowy, znany także jako witamina C utrzymany na odpowiednim poziomie wesprze Twoją odporność i uchroni dziecko przed wadami układu nerwowego. Mikroelementy i witaminy w ciąży powinny być dostarczane od początku. W pierwszym trymestrze, gdy tworzy się układ nerwowy dziecka niedobory mogą być szczególnie groźne. Niebezpieczny jest również nadmiar witamin, dlatego stosowanie suplementów powinnaś skonsultować z lekarzem. Trenuj jak przed maratonem Nie rezygnuj z ruchu! Przed ciążą dbałaś o swój wygląd chodząc na fitness, jogę, jogging czy spacery? Porozmawiaj z lekarzem na jaką aktywność możesz sobie pozwolić i nadal dbaj o swoje ciało. Udowodniono, że poród to wysiłek równy przebiegnięciu maratonu, musisz więc odpowiednio się do niego przygotować. Powinnaś ruszać się co najmniej 30 minut dziennie. Wyćwiczone mięśnie pomogą Ci w porodzie, a także, dzięki szybszemu obkurczaniu, powrocie do formy i sylwetki sprzed ciąży. Samodzielny trening może być ryzykowny, dlatego najlepiej skorzystaj z porad trenera personalnego lub wybierz się na dedykowaną gimnastykę dla mam. Podczas treningów wzmocnisz swój kręgosłup, nauczysz się kontroli nad oddechem i ujędrnisz ciało. Dostarczysz też organizmowi endorfin, a dobry nastrój pomoże Ci czuć się piękną, także w zaawansowanej ciąży. Sposoby na rozstępy Prawie każda przyszła mama boi się, że po porodzie nie wróci do dawnej sylwetki, a jej skórę pokryje pajęczyna rozstępów. Można temu zapobiec ćwicząc i systematycznie wzmacniając skórę. Najważniejsze jest, aby od pierwszych dni ciąży stosować odpowiednie preparaty zawierające składniki nawilżające i oleje. Kremy na rozstępy dostępne w aptekach są bogate m.in. w witaminę E, wzmacniającą i uelastyczniającą skórę. Preparaty należy wklepywać w skórę 2 razy dziennie. Rozstępy mogą się pojawić nie tylko na brzuchu, ale i udach, pośladkach czy piersiach, dlatego nie pomijaj tych części ciała. Przed wmasowaniem kremu wykonaj delikatny peeling, który pozwoli preparatowi lepiej wchłonąć się w skórę. Duży wybór kremów na rozstępy znajdziesz w Aptekaprima24. Piękna podczas porodu Z jednej strony poród jest ważnym i pięknym wydarzeniem w życiu kobiety. Większość przyszłych mam obawia się jednak bólu, komplikacji, a nawet utraty godności i seksapilu w oczach swojego partnera. Coraz więcej pań decyduje się przełamać ten stereotyp i wejść w nową rolę piękną. Nie chodzi tu o to, aby po porodzie wyglądać jak modelka z okładki, bo to niemożliwe. Kilka zabiegów i małe zakupy przed rozwiązaniem potrafią zdziałać cuda i dodać młodej mamie pewności siebie. W pierwszych dniach połogu na pewno odwiedzą Cię najbliżsi. Mimo bólu możesz poczuć się wtedy piękną mamą. Przed porodem zafarbuj włosy, zrób delikatny manicure, kup ładny szlafrok i piżamę. Możesz też skorzystać z zabiegów SPA dla kobiet w ciąży i udać się na masaż relaksacyjny. Poczujesz się doskonale podczas fotograficznej sesji ciążowej. Ubierz coś seksownego, zrób perfekcyjny makijaż i oddaj się w ręce profesjonalnego fotografa. Pamiętaj, że bycie matką nie przekreśla bycia kobietą. Bycie piękną zaczyna się od głowy. Dopuść więc do siebie myśl, że jesteś atrakcyjna – przed, w trakcie i po porodzie. Urodziłam i co dalej? Po porodzie dbanie o siebie schodzi na dalszy plan. Priorytetem jest dziecko, a nieprzespane noce i obolałe ciało nie pomagają kobiecie czuć się piękną. Daj sobie trochę czasu zanim wejdziesz w nowy rytm. Nie odkładaj jednak zbyt długo myślenia o sobie. Kiedy poczujesz się lepiej pozwól partnerowi sprawdzić się w roli ojca, a sama odpocznij i wróć do formy. Jeśli karmisz piersią, skorzystaj z laktatora, aby maluch w czasie Twojej nieobecności miał co jeść. Przejrzyj szafę i znajdź coś ładnego z przed ciąży. Wybierz się na zakupy z koleżanką. Przygotuj sobie domowe SPA. Zapal świece, weź kąpiel, posłuchaj relaksacyjnej muzyki. Zadbaj o swój biust, który potrzebuje teraz szczególnej pielęgnacji. Żele i balsamy ujędrniające do piersi znajdziesz tutaj. Pamiętaj, że Twój pozytywny nastrój i energia pozytywnie wpłynie także na dziecko!"
http://kobieta.wp.pl/malgorzata-rozenek-majdan-jestem-aktywna-feministka-6104251146736257a,"Małgorzata Rozenek-Majdan: Jestem aktywną feministką - Zgadzam się z papieżem Franciszkiem, że kobieta nie jest do szorowania garów – mówi Małgorzata Rozenek-Majdan, która jednocześnie zachęca Polaków w nowej kampanii Biedronki do wiosennych porządków. Co oznacza kontrakt reklamowy ze słynnym dyskontem dla takiej gwiazdy jak ona? Dlaczego Polacy potrzebują „Perfekcyjnej” i czy planuje rozebrać się na okładce „Playboya”? Oto pyta Małgorzatę Rozenek-Majdan Aleksandra Nagel.  Aleksandra Nagel: Dlaczego zdecydowałaś się na współpracę z Biedronką? 
Małgorzata Rozenek-Majdan: Dziś to jest miejsce, które jednoczy wszystkich Polaków. Żadna moja reklama nie spotkała się z taką sympatią, tak pozytywnymi komentarzami, jak reklama Biedronki. Pamiętamy czasy, gdy nie był to sklep WOW, ale dziś? Teraz to jest przybicie piątki wszystkim Polakom i cieszę się, że mogłam to zrobić. Mam nadzieję, że to nie będzie jednorazowa akcja. Poza tym, cieszę się gdy utożsamia się mnie z tym aspektem domowych porządków, organizacji, dbania o dom. To jest coś, co jest mi bliskie i dzięki czemu stałam się rozpoznawalna. Od tego wyszłaś, prawda?
Od tego zaczęłam i widzowie tak mnie kojarzą.  Podobno ekipa na planie filmowym przebudowała dla ciebie cały dom…
Nie dla mnie, ale dla wszystkich. Nigdy wcześniej nie byłam na tak zorganizowanym planie. Wyremontowano cały dom, by stał się właśnie perfekcyjny, żeby każdy element spotu się zgadzał. Czułaś się jak gwiazda Hollywood?
Gdy pracuje się w takich warunkach, wychodzi coś naprawdę fajnego. Osiągnęliśmy efekt, o który nam chodziło, czyli klimat „Gotowych na wszystko”. Zamieniasz się tam w gospodynię z lat 50… 
Tak miało być, bo to były czasy, gdy kobieta, która pracowała w domu, była z tego naprawdę dumna. Potem to dbanie o dom stało się dodatkiem do rozwoju zawodowego. Teraz wreszcie dotarliśmy do czasów, kiedy kobieta może rozwijać się zawodowo i dbać o dom. Wszystko jest bardzo spójne i równie szanowane. Promując taką gospodynię w stylu retro, nie masz czasami poczucia, że promujesz model, w którym mężczyzna chodzi do pracy i utrzymuje rodzinę, a kobieta siedzi w domu? 
A co w tym jest złego? Jeśli to jest wybór kobiety, to wszystko jest ok. Poza tym ta reklama to była zabawa konwencją. Chodziło o to, by uśmiechnąć się do widza i wzbudzić w nim pozytywne skojarzenia, nadać trochę bajkowości zwykłym czynnościom domowym. Mogą być przyjemne i urocze.  Czy mogą być robione na szpilkach?
To oczywiście był żart (śmiech). Właśnie zaczęła się wiosna, a wiosna to porządki, czyli idealny czas dla „Perfekcyjnej”, prawda? 
Owszem, pochodzę z bardzo tradycyjnej rodziny, a moja mama była typową „Perfekcyjną panią domu”. Mój tata pracował, a mama była w domu. Babcie też były gospodyniami domowymi. I wiesz co? Doskonale pamiętam ten moment przełomu, kiedy się na oścież otwierało okna, myło je, szorowało każdy kąt. To wypucowanie każdej, nawet najmniejszej rzeczy dawało poczucie czegoś nowego, świeżego. Takie wiosenne porządki są bardzo ważne, bo są zapowiedzią świąt, przygotowują nas na coś ważnego. Mężczyźni w twoim domu też pomagali przy tych wiosennych porządkach? 
Jasne! Faceci zawsze myli okna i trzepali dywany. Mimo że moja młodość przypadła na czasy komuny, to pamiętam, że ten podział obowiązków był naprawdę sprawiedliwy.  Ile czasu Małgorzata Rozenek poświęca na przygotowanie do wyjścia z domu? Ty sama sprzątasz w domu? 
Teraz już nie. Mam pomoc, ale kocham swój dom i uwielbiam wszystkie czynności związane z dekorowaniem. Ciągle przestawiam kwiaty, sadzę nowe, wyciągam stare. To nie jest tak, że nie potrafiłabym własnego domu posprzątać. Podam przykład: w niedzielę miałam pierwszy wolny dzień od bardzo dawna. Tak się złożyło, że Radosława nie było, nie było dzieci. Obudziłam się i mogłam poleżeć, ale nie umiem i nie chcę. Posprzątałam więc i zrobiłam kurczaka, po którym wybuchła wielka dyskusja na Instagramie, że to ziemniaki nie takie i kuper nie taki. Notabene, ja pochodzę z domu, w którym kuper zostawiało się do pieczenia, a do gotowania odcinało na rosół.  Przejmujesz się tymi wszystkimi komentarzami na Instagramie? 
Był moment, że mi to przeszkadzało, ale dziś - nie. Na samym początku byłam bardzo dumna, później zmierzyłam się z falą krytyki feministek. To mnie bardzo bolało, bo ja uważam się za aktywną feministkę. Jestem klasycznym przykładem na to, że kobieta ma wybór. Skończyłam studia, bo chciałam, skończyłam doktorat, bo chciałam, zostałam później w domu i to był też mój wybór. Później po dziesięciu latach powiedziałam sobie dość i rozpoczęłam karierę, którą pociągnęłam sprawnie. To jest chyba to, o co chodzi feministkom, prawda? Żeby nie decydował o nas mężczyzna, sytuacja, okoliczności, ale my same. Jednocześnie naprawdę uważam, że udaje mi się pogodzić role zawodowe z byciem bardzo dobrą mamą i szczęśliwą żoną. Wydaje mi się, że mam już w sobie taki luz, którego może na początku mi zabrakło, bo może za bardzo się starałam, bo jestem perfekcjonistką. Dziś już wiem, że najlepiej wyluzować. Wspominasz o kurczaku z Instagrama. Jak reagujesz na sytuacje, w których internauci wytykają ci błędy, dokuczają, hejtują ciebie i to, co robisz? 
To jest, kochanie, kwestia treningu. Jakby ci wytykali każdy błąd tak codziennie, przez kilka lat, naprawdę każdy, to w pewnym momencie na to obojętniejesz. Poza tym zauważ, że bardzo często pod tymi zdjęciami jest dyskusja w obie strony. Jedni są przeciwko kuprowi i pędom, a drudzy za. To bardzo ciekawe dyskusje (śmiech).  Dziś jesteś nie tylko „Perfekcyjną Panią Domu”, ale mam wrażenie, że trendsetterką. Polacy bacznie obserwują twoje stylizacje. Czy to jest świat, który jest ci bliski? 
Jasne, że tak. Przecież jestem kobietą, a więc moda, uroda, to wszystko jest mi bliskie. Czujesz się ikoną stylu? 
Nie do końca, ale rzeczywiście lubię modę. Lubię eksperymentować, ale też zawsze mam swoje zdanie. Stylizujesz się sama czy masz kogoś, kto cię ubiera? 
Pracuję ze stylistą, Bartkiem Indyką, który dba o moje stylizacje przy programach oraz na oficjalnych wyjściach. Tak patrzę na twoje stylizacje i myślę, że lubisz być sexy. Uwodzicielka z ciebie…
To ciekawe, bo ludzie myślą, że stałam się taka teraz, odkąd jestem z Radosławem, ale to nieprawda. Lubię to i zawsze tak było, choć dopiero teraz media o tym piszą i zaczęły zwracać na to większą uwagę.  Są rzeczy, których nigdy nie założysz? 
Nie przepadam za koronkami, ale najbardziej za panterką i wszystkimi zwierzęcymi printami. Nie założę ich i już. Nigdy? 
Nigdy! Dlaczego? 
Nie wiem. Po prostu ich nie lubię i koniec. Nigdy nie mów nigdy. Pamiętam, jak w wywiadzie, na łamach WP Kobieta zresztą, zapewniałaś, że nigdy nie założysz konta na Instagramie, a dziś? Proszę! Gwiazda Instagrama!
Lubię Instagrama, bo to ciekawe i nowoczesne narzędzie do komunikacji z ludźmi. Ciekawe, ale też niebezpieczne. Łatwo zapomnieć, że jedno zdjęcie dociera do tysięcy, czasem milionów fanów. Czy stawiasz sobie jakieś granice? Na przykład, że tego nie wrzucisz na swój profil, a to już tak? Tego nie pokażesz, a to już tak?
Wiesz co? Paradoksalnie to Instagram nauczył mnie stawiania sobie granic. Dzięki niemu mogę kontrolować to, co pojawia się w mediach na mój temat. Pod moim domem dzień w dzień stoją paparazzi, którzy robią mi zdjęcia, gdy tylko wychylę nos zza drzwi. Nie mam wpływu na to, co sfotografują, jak to wygląda, jaki jest efekt. Na Instagramie mam pełną kontrolę. To ja wrzucam zdjęcia, to ja decyduję, co pokazuje i w jaki sposób. Jak mam wybrać okropne zdjęcie paparazzi czy moje zdjęcie z Instagrama, to wolę, aby dziennikarze pisali o tym drugim.  Ale jest coś, czego nie pokażesz na Instagramie? 
Nie postawiłam sobie takich granic. Na pewno nigdy nie rozbiorę się dla „Playboya”, ale na Instagramie to co innego. Tutaj mam poczucie większej swobody i tej kontroli, o której mówiłyśmy. CO MAŁGORZATA ROZENEK-MAJDAN ROBIŁA NA WAKACJACH? ZOBACZ WIDEO! Pojawiłaś się w mediach znienacka. Masz wrażenie, że to był moment, gdy w Polsce „Perfekcyjna” musiała się pojawić? 
Tak! Uważam, że Polakom był ktoś taki potrzebny. W mediach było już wszystko – show-biznes, taniec, kuchnia i raptem pojawiłam się ja z tym moim programem o sprzątaniu, układaniu, organizowaniu. Raptem program z małej anteny TVN Style wylądował w głównej stacji TVN. Tu była niezagospodarowana nisza i program wstrzelił się swój czas. Nasz program pojawił się w momencie, gdy kobiety w Polsce były mocno zaangażowane zawodowo. Były na szczycie i wstydziły się tego, że sprzątają w domu. To był wstydliwy temat tabu.  Jak na twój program reagowali mężczyźni, a jak kobiety? 
Miałam wielu widzów, którzy byli zachwyceni i chętnie oglądali „Perfekcyjną”. Wśród kobiet było różnie – od miłości do nienawiści. Główne negatywne opinie padały z ust feministek, które twierdziły, że robię kobietom wodę z mózgu, bo każę im szorować gary i sprzątań po mężach i dzieciach. Jestem aktywną feministką i wszyscy, którzy mnie znają, mogą to potwierdzić. Dla mnie feminizm oznacza wolność. Moim zdaniem każda kobieta ma prawo wybrać, czy chce pracować, czy zajmować się domem, czy robić jedno i drugie. Tymczasem w naszym społeczeństwie na temat bycia tzw. „kurą domową” urosło wiele stereotypów. Znam wiele kobiet, które po prostu tak chcą żyć i jest to ich wolny wybór.  Co sądzisz o tym, co jakiś czas temu powiedział papież Franciszek, że kobieta nie jest do garów? 
Zgadzam się z nim w stu procentach!Ale jednocześnie radzisz kobietom, by sprzątały swoje domy…
To siebie nie wyklucza. Może zacznę od tego, że pochodzę z bardzo tradycyjnego domu. Co prawda, mi się nie udało stworzyć jednego stałego związku na całe życie, ale wierzę, że to jest możliwe. Wierzę w tradycyjny model rodziny, co nie oznacza, że nie doceniam kobiet. Moim zdaniem żaden facet nie poradzi sobie bez kobiety, dlatego musi o nią dbać, starać się o nią i zrobić wszystko, by była szczęśliwa. Kobieta to skarb i w tej kwestii zgadzam się z papieżem Franciszkiem. A samo sprzątanie? 
Kobieta nie jest do garów, nie powinna robić czegoś, czego nie lubi i nie chce. Powinna mieć wybór i robić w życiu to, co kocha, ale moim zdaniem dbanie o dom może być przyjemnością. Może być czymś ważnym w życiu kobiety i nie tylko kobiety, ale związku, rodziny. Do tego zachęcam Polaków, by dbali o przestrzeń, w której żyją, by się nią opiekowali, pielęgnowali ten dom.  Dlaczego to jest takie ważne? 
Spójrz na współczesnych Polaków. Większość z nich ma mieszkania i domy na kredyt, czasami na trzydzieści, czterdzieści lat. Teraz robię to rzadziej, ale jak kiedyś wchodziłam do tych wszystkich mieszkań i widziałam, że te domy były zaniedbane, strasznie zapuszczone, że ludzie nie zwracają uwagi na miejsce, w którym żyją, to łapałam się za głowę. Jak można nie dbać o coś, co nas tak wiele kosztuje? Czasami harujemy na to mieszkanie przez całe życie! Jak to możliwe, że o to potem nie dbamy?! Nie mogłam tego zrozumieć. To fakt, czasami traktujemy te nasze mieszkania po prostu jak sypialnie. Wychodzimy rano z domu i wracamy bardzo późno. To może z tego wynikać. Nie mamy czasu, by w tym domu żyć…
To prawda, ale to smutne i przerażające. Ja chciałam i chcę to zmienić. W moim programie „W dobrym stylu” pokazuję, jak można pięknie żyć. I znów mam wrażenie, że to nie jest moja i ekipy telewizyjnej fanaberia, ale program spotkał się z ogromnym zainteresowaniem.  Mam wrażenie, że wszystko, co dzieje się w twoim życiu spotyka się z ogromnym zainteresowaniem. Wasz ubiegłoroczny ślub był jednym z najważniejszych wydarzeń w polskim show-biznesie. Jak wygląda wasze małżeństwo po tych kilku miesiącach? Nadal jest takie perfekcyjne, jak na zdjęciach ze ślubu? 
Wiesz co? To jest zabawne i ciekawe, bo wiele osób mówi mi o tym, że o małżeństwo trzeba dbać, pielęgnować je, że małżeństwo to trud, a u nas to czysta przyjemność! Wszystko jest takie naturalne. Zakochaliśmy się w sobie w ciągu kilku sekund i już tak zostało. Bardzo siebie kochamy i nic nie robimy na siłę. Szanujemy siebie i swoje odmienności. Co jest w was odmienne? Co was różni? 
Miłość do piłki nożnej. Radosław wciąż mnie przekonuje do tej piłki, robi różne podchody, ale nic to nie da. Nie przepadam za piłką nożną i już, a on ma na jej punkcie bzika. Krzyczy do telewizora, udziela rad zawodnikom i trenerowi? Mój mąż tak robi… 
Mój mąż z wielką pasją ogląda mecze piłkarskie. Nie przegapia żadnego. Najgorsze, że on chce, bym ja te mecze z nim oglądała. Mówi: „Chodź Małgosia, usiądź tu ze mną na tej kanapie”. Ja się bronię, bo to straszna nuda. Oglądam mecze reprezentacji, niektóre mecze Ligii Mistrzów obejrzę, ale Ekstraklasy już nie. Jak to wszystko nie pomogło, to nawet zaczął mnie podchodzić z innej strony. „Spójrz Małgosia jakie oni mają fajne koszulki” – mówi do mnie spryciarz.Na ciebie to nie działa?
Nie dam się nabrać. Piłka to nie moja bajka, choć na koncert rockowy mnie namówił. Jak się ubrałaś? 
No wiesz, w garsonce nie poszłam. Na rockowo oczywiście.  Meryl Streep powiedziała kiedyś, że póki sama sobie prasuje ubrania, woda sodowa do głowy jej nie uderzy… 
To prawda, nigdy nie prasowałam sobie ubrań (śmiech). Tak na poważnie, prasowanie to jest jedyna rzecz, która sprawia mi problem. Mam tak od urodzenia i nic na to nie poradzę. Prasowanie jest żmudne, trudne, a poza tym pochodzę z domu, w którym to tata prasował. Mój tata, który był prezesem całe życie, prasował bluzki i koszule mojej mamie. Pamiętam taki obrazek z dzieciństwa, że w niedzielę przygotowywał sobie koszule na cały tydzień i jednocześnie mojej mamie bluzki. Nie mam tradycji prasowania w genach, ale jest masa innych rzeczy, które uwielbiam robić. Na przykład robić pranie, rozwieszać - jak na reklamie. Można jednak sparafrazować powiedzenie Meryl Streep. W moim domu brzmiałoby ono: „Dopóki zmieniasz swoją własną pościel, to woda sodowa ci nie uderzy”.Czyli woda sodowa ci nie uderzyła? 
Nie. Dopóki piorę i sama sobie zmieniam pościel, woda sodowa mi nie uderzy.  Get the look"
http://kobieta.wp.pl/rozenek-majdan-poczula-wiosne-piekna-jak-zawsze-6108501024934017a,"Rozenek-Majdan poczuła wiosnę. ""Piękna jak zawsze"" Małgorzata Rozenek-Majdan jest bardzo aktywną użytkowniczką mediów społecznościowych. Na swoim profilu na Instagramie dokumentuje swoje życie zawodowe i prywatne. Często zamieszcza zdjęcia z dziećmi i ze swoim mężem – Radkiem Majdanem. Właśnie pochwaliła się wiosenną fotografią.  Celebrytka jak zwykle prezentuje się nienagannie, choć tym razem postawiła na sportowy luz. Ma na sobie jasną koszulę z wyhaftowanym kwiatowym motywem. Jej włosy są rozpuszczone, a makijaż naturalny, co tylko dodaje jej dziewczęcego uroku. Trzeba przyznać, że wygląda jak nastolatka.  ""Piękna jak zawsze"", ""Pani wiosna"" – tak jej fani komentują to zdjęcie.  W niedawnym wywiadzie dla serwisu WP Kobieta Rozenek-Majdan mówiła o tym, jak ważne są wiosenne porządki.  - Pochodzę z bardzo tradycyjnej rodziny, a moja mama była typową „Perfekcyjną panią domu”. Mój tata pracował, a mama była w domu. Babcie też były gospodyniami domowymi. Doskonale pamiętam ten moment przełomu, kiedy się na oścież otwierało okna, myło je, szorowało każdy kąt. To wypucowanie każdej, nawet najmniejszej rzeczy dawało poczucie czegoś nowego, świeżego. Takie wiosenne porządki są bardzo ważne, bo są zapowiedzią świąt, przygotowują nas na coś ważnego – powiedziała. - Ciągle przestawiam kwiaty, sadzę nowe, wyciągam stare  - dodała.    Małgorzata Rozenek-Majdan: Jestem aktywną feministką"
http://kobieta.wp.pl/jak-przygotowac-rower-na-wiosne-6108431383107713a,"Jak przygotować rower na wiosnę? Kamil Dąbrowski z portalu ""Wygodny Rower"" opowiada, co zrobić, by odświeżyć rower po zimie. - Po wyciągnieciu roweru z piwnicy, z garażu bądź z szafy trzeba pamiętać, że rower nieużytkowany po pierwsze się kurzy.  Trzeba go umyć, trzeba go przeczyścić - tłumaczy Kamil Dąbrowski.  Nie wszystko możemy sprawdzić sami, więc warto udać się z naszym jednośladem do serwisu. - To przekłada się na tańszą eksploatację - przekonuje."
http://kobieta.wp.pl/akcja-moja-krew-twoja-krew-juz-po-raz-czwarty-6108407387191425a,"Akcja ""Moja krew - Twoja krew"" już po raz czwarty  Już w sobotę będzie można oddać krew w Teatrze Studio Buffo. Akcję wspierają artyści - między innymi wokalista Mateusz Krautwurst i aktorka Natasza Urbańska. Wszystko zaczęło się w Teatrze Studio Buffo. W 2012 roku jedna z tancerek - Julia Niewiadomska poważnie zachorowała. Do jej leczenia potrzeba było sporo krwi. Apel pojawił się na Facebooku, a informacja ta poruszyła tysiące ludzi, którzy masowo pojawili się w stacjach krwiodawstwa w całej Polsce. Julia niestety przegrała walkę z chorobą, ale ta sytuacja zainspirowała jej koleżanki do dalszego pomagania i stworzenia akcji “Moja krew – Twoja krew”.  Organizatorki chcą głównie trafiać do młodych. Co ważne, celem akcji jest propagowanie krwiodawstwa, a nie zbiórka pieniędzy. Na cały dzień w Teatrze Studio Buffo zaplanowane są koncerty, spotkania z artystami, warsztaty dla dzieci. Jednocześnie będzie można oddać krew w specjalnym autobusie.   - To jest takie dobro, które płynie w naszych żyłach i musimy się nim dzielić - mówi aktorka Maria Tyszkiewicz, jedna z organizatorek akcji.  Akcję wspiera m.in. Natasza Urbańska. - Podziwiam zapał i heroiczną walkę dziewczyn o kolejną edycję - wyznaje aktorka."
http://kobieta.wp.pl/jezioro-labedzie-w-krolewskim-wykonaniu-do-polski-przyjada-rosyjscy-mistrzowie-baletu-6108107150231169a,"„Jezioro Łabędzie” w królewskim wykonaniu. Do Polski przyjadą rosyjscy mistrzowie baletu  „Jezioro Łabędzie”, „Kopciuszek”, „Śpiąca Królewna” „Don Kichot”, „Dziadek  do orzechów” - to tylko niektóre z wielkich przedstawień baletowych, które mają w swoim repertuarze. Nie stronią także od nowoczesnych kreacji. Występowali niemal na całym świecie, dając blisko 1.500 spektakli. Teraz przyjadą do Polski. Pod koniec listopada będzie można ich zobaczyć w pięciu miastach: Gdyni, Poznaniu, Zabrzu, Krakowie i Warszawie. Polskim organizatorem ekskluzywnego tournée Royal Moscow Ballet będzie agencja Prestige MJM.  Kilkadziesiąt osób na scenie, choreografia dopracowana w największych szczegółach, piękna muzyka i bajeczne stroje - to wszystko sprawia, że Królewski Balet z Moskwy ogląda się z prawdziwą przyjemnością.  Niebagatelny jest też dorobek zespołu, który tworzą uznani tancerze, wywodzący się z największych scen rosyjskich. Dwoje z nich 20 lat temu połączyło swoje siły, by stworzyć Royal Moscow Ballet. Założycielami zespołu są: Anatolij Emelianov - dyrektor artystyczny zespołu, dyrektor festiwalu baletowego „Constelation Russia”, tancerz rosyjskich i amerykańskich scen oraz Anna Aleksidze – uznana już prima balerina baletowych zespołów, tańcząca główne role w wielu przedstawieniach. Pierwszy spektakl pt. „Cross Winds” Royal Moscow Ballet wystawił w 2002 roku. Co było do przewidzenia, premiera baletu odniosła duży sukces. Efekty prac nad pierwszym przedstawieniem obejrzały wybitne osobistości świata rosyjskiej kultury, w tym m.in. znani tancerze, wykładowcy szkół baletowych i teatralnych, poeci, pisarze. Moskiewskie gazety nie szczędziły zaś pochwał w uznaniu dla nowego dzieła.  Od tamtej chwili każdego roku Royal Moscow Ballet prezentuje przed publicznością około 50 przedstawień. Wśród nich są zarówno tytuły klasyczne, np. „Dziadek do orzechów”, czy „Jezioro Łabędzie”, jak również przedstawienia baletowe w stylu nowoczesnym. Do znakomitej większości z nich choreografie stworzył Anatolij Emelianov. Ze swoimi spektaklami baletowymi zespół odwiedził już niemal cały świat. Do historii przeszedł występ w Zambii podczas wschodnio-afrykańskiego tournée, kiedy po raz pierwszy w tym kraju balet otrzymał bardzo długie owacje na stojąco. Wśród publiczności zasiadali wówczas prezydent Zambii oraz ambasador Rosji. Royal Moscow Ballet odbył także tournée po Azji, Ameryce i niemal całej Europie. Do częstych gości ich spektakli należą prezydenci krajów i koronowane głowy.  Teraz Royal Moscow Balet przyjedzie do Polski. W ich wykonaniu będzie można obejrzeć „Jezioro Łabędzie”, czyli klasyczny balet w czterech aktach. Jest to opowieść o tragicznej miłości Odetty pod postacią pięknego łabędzia oraz księcia Zygfryda. Z całą pewnością można liczyć na udany wieczór i wiele niezapomnianych wzruszeń.   - Tym razem zapraszamy na niecodzienne wydarzenie. Na zaproszenie agencji Prestige MJM do Polski przyjedzie renomowany Royal Moscow Ballet, który zaprezentuje słynne „Jezioro Łabędzie”. Z pewnością będą to wspaniałe spektakle. Balet wyraża bowiem swoje przesłanie przepięknym językiem tańca. A ponieważ sztuka do muzyki Piotra Czajkowskiego opowiada o odwiecznej walce dobra ze złem, w tym przypadku, język tańca w niezwykle sugestywny sposób opowiada o tym, co od początku dziejów stanowi dylemat ludzkości. Będą to więc inscenizacje nie tylko ujmujące pięknem muzyki, strojów i choreografii, ale także głębi przesłania – mówi Janusz Stefański z agencji Prestige MJM, która zorganizuje tournée Royal Moscow Ballet po Polsce.   Royal Moscow Ballet wystąpi w pięciu polskich miastach, w: Gdyni - 26 listopada (hala Arena), Poznaniu 27 listopada (Sala Ziemi na terenach MTP), Zabrzu - 28 listopada (Dom Muzyki i Tańca), Krakowie - 29 listopada (TAURON Arena) oraz Warszawie - 30 listopada (hala Torwar).  Bilety na przedstawienia Royal Moscow Ballet w Polsce będzie można nabywać już od środy, 5 kwietnia, za pośrednictwem stron: www.prestigemjm.com , eBilet.pl oraz w sieci salonów Empik na terenie całego kraju."
http://kobieta.wp.pl/turniej-tanca-towarzyskiego-proam-polish-cup-6108102737561729a,"Turniej Tańca Towarzyskiego ProAm Polish Cup Profesjonalny tancerz startuje z amatorem. Na tym właśnie polega ProAm. Niecodzienny turniej tańca w takiej właśnie formule już 29 kwietnia odbędzie się w Warszawie.  ProAm to bardzo popularny oraz niezwykle prestiżowy system nauczania, który powstał w Stanach Zjednoczonych. Polega on na indywidualnym podejściu do potrzeb kursanta, oraz pracy na linii zawodowiec-amator, co pozwala na bardzo dynamiczny rozwój. Najważniejszym punktem nauki w tym systemie są turnieje i pokazy ProAm, w których zawodowiec (Pro) tańczy ze swoim kursantem (Am). System ten cieszy się tak wielką popularnością wśród par na całym świecie, że turnieje i pokazy organizowane są od Kalifornii przez Florydę, Paryż, Wenecję, Moskwę, Hongkong, po Singapur czy Australię. W Polsce ProAm  pojawił się dzięki programowi Taniec z Gwiazdami. Reguła jest taka sama jak w przypadku programu telewizyjnego. Profesjonalny tancerz startuje w turniejach z osobą, która nigdy nie tańczyła zawodowo.  Kolejny turniej przed nami. 29 kwietnia odbędą się w Warszawie zawody o randze międzynarodowej. Start o godzinie 18:00. 
Miejsce wydarzenia: Airport Hotel Okęcie, ul. 17 Stycznia 24Szegółowe informacje dostępne są tutaj."
http://kobieta.wp.pl/masz-dom-z-ogrodem-i-szukasz-pomyslu-na-aranzacje-przyjdz-na-targi-green-days-6108097778899073a,"Masz dom z ogrodem i szukasz pomysłu na aranżację? Przyjdź na targi Green Days Warsztaty z Mają Popielarską, niezwykły pokaz florystyczny, przestrzenna ekspozycja ogrodów ""Barok-Renesans-Gotyk"", prelekcja ""Architektura współczesnych Chin"", porady przygotowane przez Instytut Ogrodnictwa, konferencja apiterapii, mnóstwo ciekawych szkoleń i kiermasz ogrodniczy. Wszystko to możesz przeżyć w weekend w Warszawie. 7-9 kwietnia 2017 roku na terenie największego w Europie Środkowej Centrum Targowo-Kongresowego Ptak Warsaw Expo w podwarszawskim Nadarzynie odbędą się Targi Ogrodnictwa i Architektury Krajobrazu. Impreza jest adresowana zarówno do branży ogrodniczej i architektury krajobrazu, jak i wszystkich miłośników ogrodnictwa, posiadaczy domów i ogrodów. Kochasz zieleń? Planujesz aranżację ogrodu i poszukujesz inspiracji do działania? Lubisz zdobywać nową wiedzę o ogrodach i roślinach? Jeśli na chociaż jedno z powyższych pytań odpowiedziałeś ""tak"", Green Days to impreza dla ciebie. Ogromna wystawa została podzielona na sześć salonów tematycznych. W Salonie Architektury Krajobrazu zaprezentują się architekci krajobrazu. Salon Małej Architektury to przegląd wyposażenia każdego ogrodu: od mebli ogrodowych, przez ogrodzenia i rzeźby ogrodowe, po fontanny i lampy. W Salonie Ogrodnictwa zaprezentowany zostanie szeroki wachlarz materiału szkółkarskiego oraz rozwiązań technologicznych dedykowanych szkółkarstwu. Salon Florystyki pokaże ofertę kwiatów ciętych, cebulowych, doniczkowych oraz materiałów florystycznych. W Salonie Techniki Ogrodniczej znajdzie się sprzęt do zawodowej i amatorskiej pielęgnacji ogrodów. Salon Pszczelarstwa to sprzęt i nowe technologie związane z produkcją miodu, a także „miodowa” żywność, suplementy i kosmetyki. Niewątpliwą atrakcją targów będą warsztaty i spotkania z projektantami ogrodów i architektami krajobrazu. Wśród wielu gości spotkamy znaną z telewizji autorkę programu o tematyce ogrodniczej Maję Popielarską, która w sobotę, 8 kwietnia, zaprezentuje warsztaty z aranżacji ogrodów, tarasów i balkonów. Spotkanie będzie również okazją do porozmawiania z Mają, zadania pytań oraz zrobienia sobie pamiątkowego zdjęcia. W programie także całodniowe warsztaty projektowania za pomocą Vectorworks, czy warsztaty florystyczne. Odwiedzających z pewnością zainteresuje również kiermasz ogrodniczy, gdzie na 500 m2 będzie można przebierać w wielu pięknych roślinach ogrodowych. Ogólnopolskie Stowarzyszenie Twórców Ogrodów przygotuje ekspozycję ogrodów tematycznych – Barok, Renesans, Gotyk. Ponadto na wszystkich odwiedzających czeka wiele ciekawych prelekcji, jak np.: Architektura krajobrazu współczesnych Chin z gościnnym udziałem Stanleya Lunga, porady w ramach Kącika Porad dla Działkowca i Kącika Porad dla Świadomych Konsumentów, wykłady Instytutu Ogrodnictwa oraz konferencja poświęcona apiterapii, czyli leczeniu produktami pszczelimi. Oprócz konferencji, w Salonie Pszczelarstwa także ""Pasieka Edukacyjna"" - projekt edukacyjny promujący pszczelarstwo. Targi Ogrodnictwa i Architektury Krajobrazu Green Days 2017 odbędą się w dniach 7-9 kwietnia, w Ptak Warsaw Expo, w Nadarzynie koło Warszawy.Więcej informacji: dni-zieleni.pl"
http://kobieta.wp.pl/jak-pomagac-maltretowanym-zwierzetom-6108031264093825a,"Jak pomagać maltretowanym zwierzętom  Na co zwracać uwagę i jak reagować, gdy zwierzęciu dzieje się krzywda, tłumaczy Łukasz Balcer, prezes Towarzystwa Opieki nad Zwierzętami w Polsce i kierownik Schroniska dla Bezdomnych Zwierząt w Celestynowie. Coraz więcej słyszymy o przypadkach znęcania się nad zwierzętami. Psy trzymane w klatkach dla królików, skrajnie zaniedbane i schorowane konie stojące w metrowym gnoju w stajni, porzucony i wycieńczony pies znaleziony w środku lasu – to tylko wydarzenia z ostatniego tygodnia marca. Los tych zwierząt może się odmienić, bo ktoś zauważył ich cierpienie i zareagował. Ale pomoc nie jest łatwa, często cierpiące zwierzęta są agresywne. Zdarza się, że nie potrafimy odpowiednio zareagować.  - Jeśli widzimy, że coś się dzieje złego z psem, reagujmy, dzwońmy po pomoc - mówi Łukasz Balcer. - W mieście w pierwszej kolejności dzwonimy do straży miejskiej i na policję. Poza tym do urzędu miasta lub gminy, do wydziału ochrony środowiska."
http://kobieta.wp.pl/byc-jak-modelka-fitting-6107726866572929a,"Być jak modelka: Fitting Stylistka w kolejnym odcinku programu ""Być jak modelka"" tłumaczy, na czym polega fitting, czyli przymiarki, w czasie których dopasowuje się dany strój do przypisanej mu modelki.  Oglądaj „Być jak modelka”. To program o świecie mody, którego bohaterkami są osoby pracujące dla najlepszych agencji modowych w Polsce i na świecie. Prowadzącą ""Być jak modelka"" jest Aleksandra Szwed.
„Być jak modelka” - oglądaj w niedzielę o godz. 18. Umknęło? Powtórka w sobotę. Również o godz. 18. Tylko w Telewizji WP! Telewizję WP można oglądać w sieciach telewizji naziemnej i kablowych. UPC na kanale 158 lub 116, TOYA na kanale 17,VECTRA na kanale 194, NETIA na kanale 29, INEA na kanale 28."
http://kobieta.wp.pl/natasza-socha-i-kobiety-ciezkich-obyczajow-6109510383683201a,"Natasza Socha i kobiety ciężkich obyczajów Trudno utożsamiać obraz prababci z wizerunkiem eleganckiej kurtyzany, ale nieco łatwiej wizerunek młódki, która romansuje i bawi się mężczyznami. Trzy pokolenia dzielące bohaterki książki ""Kobiety ciężkich obyczajów"", trzeciej części serii ""Matki czyli córki"", to mieszanka emocji, wydarzeń i kobiecych rozterek. Ile wspólnego ma przedwojenna kurtyzana ze współczesną dziewczyna, która decyduje się na formę sponsoringu? Czy każdy facet ma skłonność do zdrady? Na te i inne pytania odpowiada Natasza Socha. Magda Pomorska: Profesja prostytutek od wieków kojarzy się z kontrowersyjną. Bohaterka książki, Luiza, ma takie kontrowersje wzbudzać? Skąd pomysł na takie losy?
Natasza Socha: Kiedy wymyślałam książkę, nie wiedziałam jeszcze, w jakim kierunku potoczą się losy poszczególnych kobiet. Bardzo często kolejne drzwi otwierają się w trakcie pisania. Zbierając materiały do ""Hormonii"" pojechałam do Amsterdamu, tam, dokąd udaje się moja bohaterka. I podczas zwiedzania jednego z muzeów natrafiłam na wystawę ""Erotyki na przestrzeni dziejów"". W jednej z gablot leżały wizytówki i karneciki prostytutek z różnych epok. Na jednej było napisane po francusku: Luiza, higienicznie i dyskretnie. I od razu wiedziałam, że właśnie taka kobieta musi zostać jedną z bohaterek mojej serii. W ten sposób ""narodziła"" się książkowa Luiza vel Kwiryna. A później okazało się, że to właśnie ona miała największy wpływ na losy innych kobiet. Pokazujesz przemianę grzecznej Kwiryny w ""dyskretną i higieniczną"" Luizę. Czy każda prostytutka przechodzi te etapy z grzecznej w wyuzdaną?
Nie wiem, czy każda, ale kiedyś rozmawiałam z kobietą, która profesjonalnie zajmowała się ""uwodzeniem"" bogatych mężczyzn i ona zdradziła mi, że tak naprawdę musi odgrywać różne role. W zależności od tego, czego oczekuje od niej klient, musi być albo wyuzdana, albo skromna. Albo pewna siebie, albo potulna. To jaka ma być, zależy od tego, czego mężczyzna nie ma w domu, a podświadomie o tym marzy. Kunegunda nie mogła wybaczyć córce jej zajęcia. Ale czy powinna zareagować inaczej? W końcu zamiast oddawać ciało, Kwiryna mogła zarabiać inaczej na życie i swoje przyjemności.
Podejrzewam, że każda matka zareagowałby podobnie. Kwiryna miała zostać pielęgniarką, została luksusową damą do towarzystwa. Dla jej matki to był cios i trudno jej się dziwić. Z drugiej strony najgorsze było to, że nawet nie próbowała zrozumieć swojej córki, w jakikolwiek sposób odpowiedzieć sobie na pytanie dlaczego? A przecież tak naprawdę było w tym sporo jej winy.  Kira, prawnuczka Kwiryny/Luizy, odziedziczyła po niej nie tylko różne kolory tęczówek oczu, ale i zawiłe relacje z mężczyznami. Czy można powiedzieć, że w życiu przejmujemy od naszych babek i matek pewne skłonności?
Podobno geny wpływają aż w sześćdziesięciu procentach na naszą osobowość. Udowodniono, że cechy charakteru i temperament są dziedzicznie i to najczęściej w co drugim lub co trzecim pokoleniu. Na pewno dziedziczymy zdolności i talenty, a także skłonność do dysleksji i jąkanie. Ale jak się okazuje, również obawy i lęki. Czytałam kiedyś o pewnym eksperymencie przeprowadzonym na myszach. Jakiś naukowiec rozpylał im zapach kwiatu wiśni, a potem traktował delikatnymi elektrowstrząsami. Po jakimś czasie wystarczyło rozpylić sam zapach kwiatu wiśni, by myszy czuły się nerwowe. I co się okazało? Identycznym rodzajem lęku na sam wiśniowy aromat reagowały kolejne pokolenia! Oczywiście ludzie to nie myszy, ale faktem jest, że po przodkach dziedziczymy o wiele więcej, niż zdajemy sobie z tego sprawę.   _Kira wchodząc w relacje z najczęściej starszymi, żonatymi mężczyznami, którzy obsypywali ją prezentami i płacą za noce w hotelu, nawiązuje do współczesnego zjawiska sponsoringu. Czy przyćmiona chęcią zemsty, mogła nie zauważyć, że jest dziewczyną do towarzystwa?
Kirze wydaje się, że okręca sobie mężczyzn wokół palca i robi z nimi, co chce. Cóż, w zasadzie jest to prawdą, a ona sama nieźle się przy tym bawi. Do czasu jednak, kiedy jeden z nich nie nazywa sprawy po imieniu i nie oznajmia jej, że tak naprawdę jest tylko luksusową dziwką, która sypia z innymi w zamian za różne przyjemności. Kiedy dodatkowo dowiaduje się, czym zajmowała się jej prababcia, zaczyna coraz gorzej czuć się z tym, co robi. Po raz pierwszy dopadają ją wyrzuty sumienia i pytanie kto kim tak naprawdę tu rządzi? W serii ""Matki czyli córki"" obraz mężczyzn pod względem wierności nie rysuje się zbyt dobrze. Józef zdradził Konstancję, Adam porzucił Kalinę, Kira odhaczała kolejnych żonatych w łóżku, a nawet Kosma o mało nie uległ byłej żonie, będąc w związku z Kaliną. Tak to jest też w życiu, że płeć brzydsza ma problem z wiernością?
Podobno człowiek z natury nie jest monogamistą. I to dotyczy obu płci. To, że żyje zazwyczaj w jednym związku, wynika z pewnych norm społecznych, do których jesteśmy od urodzenia przyzwyczajani. Poza tym tak jest wygodniej z punktu widzenia prawa. Ale czy naprawdę nikt z nas chociaż raz w życiu nie pomyślał, co by było gdyby? W książce padają takie zdania: ""Dlaczego mężczyźni tak chętnie zdradzali swoje żony? Dla seksu? Tego lepszego, ciekawszego, tego, którego nie wypada robić z własną partnerką, bo przecież ona jest ''lepsza''? Bo nie mieli do końca życia ochoty jeść lodów czekoladowych i kusiło ich, by chociaż raz spróbować nowego smaku? Bo zdrada podnosiła ich ego i pokazała im, że znowu wrócili do gry? Bo żona i jej trucie przyprawiała ich o ból głowy, a najlepszą aspiryną okazała się inna kobieta?"" Niech każdy sam sobie odpowie – dlaczego? W końcu jednak 20-parolatka dostała nauczkę. Czy to nadzieja na to, że są faceci, którzy będą wierni jednej kobiecie i ani myślą o skoku w bok?
Myślę, że nad zdradą można umieć zapanować. Postawić na szali wszystkie za i przeciw, i przekonać się, co nam zostanie, jeśli zdecydujemy się na oszustwo. Kordian, mężczyzna, którego Kira pragnie za wszelką cenę zdobyć, mówi: ""Jeśli kogoś kochasz naprawdę, to bardziej myślisz o nim, niż o sobie. I ja, zaplątany myślami o tobie, nagle wyobraziłem sobie, jak poczuje się Anna. Jak bardzo ją zranię, tylko dlatego, że na chwilę o niej zapomnę. I czy ta chwila naprawdę jest tego warta?"". Motyw wybaczania mocno rysuje się w trzecim tomie serii. W każdej rodzinie są waśnie i spory, które nieraz ciągną się latami. Czy jest przepis na to, jak wybaczyć skutecznie i prosto?
Colin Tipping, brytyjski terapeuta, napisał książkę ""Radykalne Wybaczanie"", która niespodziewanie stała się mega bestsellerem. Podobno ludzie zafascynowani książką wracają do księgarni, by zakupić kilka kolejnych egzemplarzy i sprezentować je rodzinie i znajomym. Powód? Autor udowadnia, że złość, która siedzi w człowieku nieustająco go blokuje, hamując tym samym wewnętrzną harmonię. Ból, złość, urazy powodują, że nasze życie jest smutne, a my sami wiecznie sfrustrowani. Nie jest łatwo wybaczyć drugiej osobie, która nas zraniła, nie jest też łatwo pierwszemu wyciągnąć rękę. Niektórzy potrzebują lat, żeby zapomnieć lub żeby żal drastycznie się zmniejszył. Ale chyba każdy moment jest dobry, by zakopać topór wojenny. Dla własnego, psychicznego dobra. Podsumujmy te babskie trudne relacje. O czy muszą pamiętać same kobiety a o czym mężczyźni w ich otoczeniu?
Kobiety powinny pamiętać o tym, że ich świat nie zamyka się w momencie wyjścia za mąż. Że nadal można rozwijać swoje pasje, mieć hobby i małe tajemnice. Być sobą, nawet jeśli większą część nas samych oddajemy rodzinie. Trzeba kochać siebie i nie pytać za każdym razem faceta, czy na pewno powinnyśmy kupić tę sukienkę. Ważne są nawet małe wybory i maleńkie decyzje. Każda z nas jest indywidualnością i niezależnym bytem. Nie wolno dać się stłamsić codzienności. A o czym powinni wiedzieć panowie? Że ""Kobieta jest arcydziełem wszechświata"". To nie ja. To Gotthold Ephraim Lessing, niemiecki pisarz epoki Oświecenia, z którym absolutnie i całkowicie się zgadzam."
http://kobieta.wp.pl/kate-middleton-i-ksiaze-william-beda-w-polsce-sprawdzamy-co-wiadomo-o-podrozach-ksiazecej-pary-6109436205532801a,"Kate Middleton i książę William będą w Polsce. Sprawdzamy, co wiadomo o podróżach książęcej pary Brytyjska para książęca w lipcu odwiedzi Polskę. Nie jest znany oficjalny harmonogram wizyty. Wiadomo jednak, że spotkają się z prezydentem Andrzejem Dudą i pierwszą damą. Przy tej okazji postanowiliśmy sprawdzić, jakich zasad Kate i William przestrzegają podczas podróży po świecie. Niedawno na oficjalnym profilu Kensington Palace na Twitterze poinformowano, że uwielbiana przez Polki Kate Middleton wraz z Księciem Williamem odwiedzą w lipcu Polskę. Para uda się też z wizytą do Niemiec. Sekretarz stanu i szef gabinetu prezydenta Krzysztof Szczerski skomentował dla Polskiej Agencji Prasowej decyzję o przyjeździe Kate i Williama. Według niego podróż pary prezydenckiej należy traktować jako potwierdzenie serdecznych więzi między Wielką Brytanią i Polską. Internauci również zareagowali na tę informację. Niektórzy zastanawiają się np., czy para książęca zamierza przy okazji wizyty poruszyć temat wolnych mediów i poziomu demokracji w Polsce. Inny z użytkowników Twittera zastanawia się natomiast, czy nie jest to objaw marginalizacji naszego kraju. My jednak postanowiliśmy zbadać, jak bardzo podróże Kate i Williama różnią się od naszych. Podobnie jak zwykli śmiertelnicy, oni też muszą trzymać się budżetu. Jest on oczywiście większy niż ten przeciętnego Polaka. Tylko w 2012 r. wydali na podróże ok. 7 mln dol. Parze książęcej zdarza się podróżować zwykłymi liniami - oczywiście w pierwszej klasie, a na pokład zawsze zabierają ze sobą ochronę. Jedna z zasad mówi, że dwóch spadkobierców tronu nie powinno być na pokładzie jednego samolotu. Ta reguła została jednak złamana, gdy książe George miał 9 miesięcy i podróżował z rodzicami do Australii. Jeśli chodzi o wizy i paszporty - Kate i William, podobnie jak my, muszą respektować zasady systemu imigracyjnego. Jedyną członkinią rodziny królewskiej, która nie potrzebuje paszportu, jest Królowa Elżbieta.  Podczas podróży najczęściej myślimy o komforcie i wygodzie. Rodzina królewska musi jednak zawsze wyglądać stylowo, dlatego nie może sobie pozwolić na odstępstwa od etykiety. Kate zwykle zabiera ze sobą dwuczęściowy kostium lub długą sukienkę. Księżna zawsze dba o skórę podczas podróży. Gdziekolwiek jedzie, zabiera ze sobą kosmetyki do pielęgnacji.  Również bagaż jest ważną sprawą, kiedy chodzi o wyjazd książęcej pary. W czasie podróży do Australii walizki Williama były pilnie strzeżone i oznaczone literką ""W"" oraz koroną. Kate musi zaopatrzyć się w liczne stroje, dlatego ma swoich przewoźników, którzy zajmują się jej bagażami. Nie możemy doczekać się wizyty pary książęcej w Polsce i stylizacji Kate Middleton. Jak myślicie, zdecyduje się na coś od polskiego projektanta?"
http://kobieta.wp.pl/auto-dody-aukcja-i-oszust-maly-fabianek-na-to-nie-zasluzyl-6109521495828609a,"Auto Dody, aukcja i oszust. Mały Fabianek na to nie zasłużył Aby pomóc choremu chłopcu, Doda wystawiła na licytację swój urodzinowy samochód, ale nie spodziewała się, że ktoś postanowi zrobić sobie okrutny żart. Teraz artystka zamierza pociągnąć do odpowiedzialności winowajcę. Wszystko zaczęło się od historii ciężko chorego 2,5-letniego Fabianka. Kilka miesięcy po narodzinach wykryto u niego rdzeniowy zanik mięśni - schorzenie o podłożu genetycznym. Ponieważ na tę przypadłość nie ma lekarstwa, pozostaje tylko możliwość rehabilitacji spowalniającej rozwój choroby. Do tego potrzebny jest specjalistyczny sprzęt, na który niestety nie stać jego rodziców. Postanowili więc założyć na Facebooku akcję charytatywną Pomagamy dla Fabisia i uzbierać pełną kwotę.  Okazało się, że tą akcją zainteresowała się Doda, która wystawiła na licytację swój urodzinowy samochód. W ostatnich chwilach jej trwania jedna z osób zdecydowała się zapłacić za niego 500 tysięcy złotych, ale nikt nie miał pojęcia, że ktoś postanowił zrobić sobie okrutny żart. Licytujący stwierdził, że „nie ma zamiaru zapłacić”. Gdy Doda sie o tym dowiedziała, natychmiast udostępniła na swoim Facebooku informację o 30-letnim oszuście. W najnowszym poście zagroziła, że wytoczy mu proces sądowy: - Postaramy się, aby oszust nie pozostał bezkarny. W najbliższym czasie planujemy zgłosić sprawę do prokuratury, a osoba odpowiedzialna za odebranie szansy na leczenie Fabiana Dargiewicza poniesie surowe konsekwencje swojego czynu - czytamy na oficjalnym profilu artystki. Obecnie na stronie Pomagamy dla Fabisia rodzice chłopca poinformowali, że auto piosenkarki ponownie wróciło na licytację, która ma potrwać do 21 kwietnia. Mamy nadzieję, że uda się zebrać wystarczającą kwotę, a oszust zostanie ukarany."
http://kobieta.wp.pl/apel-matki-ktora-stracila-nadzieje-to-jest-cicha-eutanazja-ale-ja-bede-mowic-o-niej-glosno-6109484168054913a,"Apel matki, która straciła nadzieję. ""To jest cicha eutanazja, ale ja będę mówić o niej głośno"" Lidia Kiersztyn z Krakowa jest matką chłopca z Zespołem Huntera. - Serce mi pęka. Będę musiała patrzeć, jak umiera. Powoli, w bólu, który ogarnia całe ciało nieuchronnie. Za przyzwoleniem państwa polskiego, rządu, urzędników i kolejnych ministrów zdrowia, których bezduszne decyzje pozbawiły mojego jedynego syna zbawiennego leku. A ja jestem gotowa rzucić się na kolana! Objąć za nogi panią premier, prezydenta, ministrów i błagać: - Nie zabijajcie mi dziecka! Skazujecie go na tortury. Ludzie, opamiętajcie się! - mówi matka, która straciła wszelką nadzieję. Zespół Huntera to inaczej mukopolisacharydoza. Dziecko z MPS nie wytwarza enzymu odpowiedzialnego za metabolizm cukrów. Gromadzone w organizmie mukopolisacharydy uszkadzają komórki, narządy i układy wewnętrzne, doprowadzając do degradacji całego organizmu i śmierci. Szansą na przedłużenie życia i ograniczenie cierpienia choremu jest podawanie raz w tygodniu w formie zastrzyku dożylnego enzymu o nazwie elaprazol. Roczna terapia tym lekiem kosztuje ok. 800 tys. zł. Gdyby nie kuracja elaprase (Ludwik przyjmuje ją z przerwami od szóstego roku życia), prawdopodobnie nie byłoby go już na świecie. Tymczasem polscy eksperci od spraw zdrowia pod auspicjami obecnej ekipy rządzącej postanowili cofnąć kurację chłopcu. Zresztą, nie tylko jemu. Od 2013 roku z procesu leczenia elaprase eliminuje się kolejnych małych pacjentów tłumacząc, że ich rokowania na poprawę stanu zdrowia względem ogromnych kosztów terapii są niewystarczające.
- To jest nieludzkie! - denerwuje się Lidia.  Kobieta podkreśla, że lek stosowany przez jej syna daje dobre efekty. Chłopiec, choć skazany na nieuleczalną chorobę, czuje się po nim i funkcjonuje dużo lepiej. W momencie odstawienia leku, a taka sytuacja już raz miała miejsce, nastąpił gwałtowny i bardzo bolesny dla dziecka proces degradacji organizmu. - Syn momentalnie usiadł nam na wózku. Choroba wzmogła niewydolność narządów. Dosłownie wył z bólu, tak bolały go stawy i kości. Czy nie dość już cierpi przez sam fakt, że jest chory? - żali się matka. - Najbardziej boję się bólu. Czy można patrzeć spokojnie na cierpienie własnego dziecka? Mam pogodzić się z argumentem, że „dzieci z Hunterem nie rokują”? Gdy w mediach słyszę gorące dyskusje nt. ochrony życia poczętego, tych wszystkich jego obrońców, mam ochotę zaapelować: przyłączcie się, drodzy przyjaciele do matek dzieci chorych, ułomnych, niepełnosprawnych i nierokujących, które już żyją i oczekują ochrony swojego prawa do życia od państwa. Doktor Zbigniew Żuber, ordynator Oddziału Neurologii i Reumatologii Szpitala Dziecięcego im. św. Ludwika w Krakowie, którego pacjentem od lat jest synek Lidii, przyrównuje zabranie elaprase ""hunterkom"" do odebrania insuliny cukrzykom. Podobnie jak zrozpaczeni rodzice, jest zawiedziony decyzjami Zespołu Koordynacyjnego ds. Chorób Ultrarzadkich, który powoli, za to sukcesywnie odbiera dzieciom leczenie. Na dodatek, decyzje zapadają zaocznie, na podstawie medycznej dokumentacji, nie oddającej całokształtu  stanu zdrowia i samopoczucia dziecka. Jak w każdej chorobie, także i w tej są różne niuanse, każdy chory ma swoją dynamikę jej przebiegu. Pacjenta trzeba zobaczyć i jak najwnikliwiej przebadać, aby móc wyrokować o jego aktualnym stanie.  - Półtora roku walczyliśmy, zanim Ludwik został zakwalifikowany do terapii - opowiada Lidia. - Przedłużano ją co pół roku, co wiązało się dla nas z potwornym stresem. Do końca nie było wiadomo, jaka będzie decyzja poszczególnych komisji i urzędników. Czekaliśmy na ""wyrok"", a w międzyczasie umierali koledzy Ludwiczka, bo cofnięto im lek. Potraktowano w ten sposób Bartka Walaszczyka, chłopca z Zespołem Huntera z Częstochowy, albo Krystiana Piątka, który dożywa swoich dni w hospicjum… Odebranie tym chłopcom leku, który zastępuje brakujący enzym, jest zabijaniem pomalutku, rodzajem tortury. I najgorsze dla rodzica jest właśnie to, że dziecko, zanim zgaśnie, odczuwa straszny ból. Przestaje chodzić, mówić, cofa się w rozwoju umysłowym. Cierpi na potworne bóle stawów, narządów wewnętrznych, ma uporczywe biegunki, gorączkę, nawracające infekcje dolnych i górnych dróg oddechowych. - Zapraszam urzędnika, który składa szatański podpis pod dokumentem wykluczającym dziecko z terapii, aby pobył przy nim kilka tygodni. To, co się funduje naszym dzieciom nazwę krótko: eutanazja! - apeluje matka. Poseł Lidia Gądek w interpelacji w sprawie dzieci cierpiących na Zespół Huntera napisała: „Czy minister zdrowia jest świadom tego, że wpływając na zaprzestanie refundacji elaprase, wydaje papierowy pośredni wyrok śmierci na dzieci będące w trakcie terapii? Czy minister zdrowia zamierza w bieżącym roku upokorzyć jeszcze jakąś grupę pacjentów cierpiących na choroby rzadkie lub ultrarzadkie?”. Rodzice chorych dzieci czekają z niecierpliwością na odpowiedź. Ludwik, póki co, otrzymał odmowną decyzję z Zespołu Koordynującego do Spraw Chorób Rzadkich, która brzmiała: Decyzję o zaprzestaniu terapii podjęto na podstawie informacji otrzymanych od ośrodka prowadzącego, świadczących o braku klinicznych efektów leczenia pacjenta, pomimo stosowanej terapii we wszystkich sferach rozwoju. - Cała machina biurokracji działa przeciw nam. Oni nie rozumieją, nie chcą zrozumieć, że elaprase nie uzdrowi naszych ""hunterków"". Jednak odebranie go chorym dzieciom jest jak wyrywanie im serca po kawałku. Tortury i wyrok na powolne umieranie."
http://kobieta.wp.pl/auto-dody-aukcja-i-oszust-fabianek-na-to-nie-zasluzyl-6109521495828609a,"Auto Dody, aukcja i oszust. Fabianek na to nie zasłużył Aby pomóc choremu chłopcu, Doda wystawiła na licytację samochód, którym przyjechała na swoje ostatnie urodziny. Nie spodziewała się, że ktoś postanowi zrobić sobie okrutny żart. Teraz artystka zamierza pociągnąć winowajcę do odpowiedzialności. Wszystko zaczęło się od historii ciężko chorego 2,5-letniego Fabianka. Kilka miesięcy po narodzinach wykryto u niego rdzeniowy zanik mięśni - schorzenie o podłożu genetycznym. Ponieważ na tę przypadłość nie ma lekarstwa, pozostaje tylko możliwość rehabilitacji spowalniającej rozwój choroby. Do tego potrzebny jest specjalistyczny sprzęt, na który niestety nie stać jego rodziców. Postanowili więc założyć na Facebooku akcję charytatywną Pomagamy dla Fabisia i uzbierać pełną kwotę.  Okazało się, że akcją zainteresowała się Doda, która wystawiła na licytację swój urodzinowy samochód. W ostatnich chwilach jej trwania jedna z osób zdecydowała się zapłacić za auto 500 tysięcy złotych. Okazało się jednak, że ktoś postanowił zrobić sobie okrutny żart. Licytujący stwierdził, że ""nie ma zamiaru zapłacić"". Gdy dowiedziała się o tym Doda, natychmiast udostępniła na swoim profilu na Facebooku informację o 30-letnim oszuście. Zagroziła też, że wytoczy mu proces: - Postaramy się, aby oszust nie pozostał bezkarny. W najbliższym czasie planujemy zgłosić sprawę do prokuratury, a osoba odpowiedzialna za odebranie szansy na leczenie Fabiana Dargiewicza poniesie surowe konsekwencje swojego czynu - czytamy na oficjalnym profilu artystki. Na stronie Pomagamy dla Fabisia rodzice chłopca poinformowali, że auto piosenkarki wróciło na licytację. Tym razem ma ona potrwać do 21 kwietnia. Mamy nadzieję, że uda się zebrać wystarczającą kwotę, a oszust zostanie ukarany."
http://kobieta.wp.pl/z-wizyta-u-dietetyka-6109556696459393a,"Z wizytą u dietetyka Myślisz o odchudzaniu pod okiem specjalisty, a może potrzebujesz żywieniowego wsparcia w chorobie? Jeśli nie masz jeszcze zaufanego dietetyka, dziś podpowiadamy, jak wybrać tego najlepszego dla ciebie. Zobacz, czego możesz się spodziewać i na co zwrócić uwagę, gdy już spotkasz się z nim w gabinecie. Czego oczekujesz? Nie tak łatwo znaleźć jest specjalistę, który znałby się na wszystkim. Tak jak lekarze, dietetycy również doskonalą się zazwyczaj w konkretnych kierunkach. By wybrać tego, który pomoże ci najlepiej, po pierwsze zastanów się, do czego jest ci potrzebny ekspert żywieniowy. Jeśli intensywnie ćwiczysz i chciałabyś wesprzeć swoją aktywność odpowiednią dietą, udaj się do dietetyka sportowego. Pomoże ci dobrać menu do twoich treningów i wprowadzi suplementację, np. wspierającą budowę mięśni. Gdy twoim problemem jest nadmiar kilogramów, pamiętaj, aby wybrać fachowca, który się w tym specjalizuje i ma doświadczenie w prowadzeniu pacjentów odchudzających się. To ważne, bowiem np. dietetyk zajmujący się wyłącznie dziećmi, niekoniecznie będzie umiał zmotywować do działania osobę dorosłą i skutecznie pomóc ci w całym procesie chudnięcia. Nie zapomnij o dietetyku klinicznym, którego wiedzę możesz wykorzystać, gdy borykasz się z problemami zdrowotnymi, np. niedoczynnością tarczycy, łuszczycą, czy policystycznymi jajnikami. Pamiętaj o nim również, kiedy planujesz ciążę lub gdy masz problemy z płodnością. Zrób research. Zanim wybierzesz dietetyka, podpytaj koleżanki czy mogą ci kogoś polecić. Choć nie wszystkie pochwalą się od razu, że są na diecie ułożonej przez specjalistę, część, z pewnością będzie w stanie ci pomóc. Przeszukaj internet, czytaj i sprawdzaj. Radź się znajomych i słuchaj opinii innych. To dobry sposób, aby dowiedzieć się czegoś na temat relacji, których możesz spodziewać się po kontakcie z konkretnym dietetykiem. Pamiętaj, że już na tym etapie, możesz poczuć czy dany specjalista jest dla ciebie. Z opowieści koleżanki wywnioskujesz na pewno, czy jest wystarczająco kompetentny, aby mógł ci skutecznie pomóc. A może jest zbyt skryty, abyś mogła nawiązać z nim nić porozumienia, na której ci zależy. Przygotuj badania. Niezależnie od tego, z czym zgłaszasz się do dietetyka, powinien zlecić ci zrobienie kilku podstawowych badań. Jeśli ostatnio skierował cię na nie lekarz, koniecznie zabierz je ze sobą. Taki „przegląd techniczny” organizmu jest bardzo ważny, nie tylko, gdy borykasz się z jakąś chorobą. Jest także niezmiernie istotny, nawet podczas „zwykłego” odchudzania. W razie niepowodzeń w procesie chudnięcia, łatwiej będzie ustalić przyczynę i wdrożyć pomocne kroki. Pamiętaj, dobry dietetyk podchodzi do każdego indywidualnie i nie zacznie dietoterapii, póki nie upewni się, jaki jest stan twojego organizmu i w czym tak naprawdę powinien ci pomóc. Najczęściej zostaniesz poproszona o zrobienie morfologii, badania moczu, poziomu podstawowych hormonów, glukozy czy lipidogramu. W trakcie pierwszej wizyty, dietetyk może stwierdzić, że potrzebne będą także inne, które warto jeszcze wykonać. Nie martw się zatem, że przed spotkaniem o czymś zapomniałaś.  Zrób notatki. Nim trafisz do gabinetu wybranego przez ciebie dietetyka, zapisz na kartce najważniejsze pytania, które chciałabyś mu zadać. Przygotuj także dzienniczek żywienia, o który z pewnością zapyta specjalista. Spisz dokładnie co jadłaś i w jakich godzinach, przez wybrane dni tygodnia, kiedy jesteś w pracy i takie, które spędzasz w domu. Zapisz na kartce nazwy leków i suplementów, które przyjmujesz. Sporządź listę produktów, które uwielbiasz i takie, których z pewnością nie tkniesz. Nie zapomnij poinformować dietetyka o alergiach i nietolerancjach - zabierz ze sobą badania, które je potwierdzą. Na kilka dni przed wyznaczona wizytą, obserwuj swoje ciało. Sprawdź, kiedy miewasz spadki energii, bóle brzucha, wzdęcia czy zgagę. Zapisuj, po czym czujesz się najlepiej, a co zdecydowanie ci szkodzi. Z pozoru nieistotne dla ciebie informacje, mogą okazać się dla dietetyka bardzo pomocne. Im lepiej przygotujesz się do wizyty, tym sprawniej przebiegnie spotkanie ze specjalistą, a ty o niczym nie zapomnisz. Zapytaj o przebieg wizyty. Jeśli z jakichś powodów obawiasz się pierwszej wizyty u dietetyka, zapytaj na recepcji, czego dokładnie możesz się spodziewać. Czy powinnaś specjalnie się do niej przygotować? Jak długo będzie trwało pierwsze spotkanie? Dowiedz się czy np. nie powinnaś przybyć na nie 15-20 minut wcześniej, aby wypełnić ankietę. Co dokładnie musisz ze sobą zabrać, aby wizyta była w pełni przez ciebie wykorzystana? Zapytaj o cennik i czego możesz oczekiwać w ramach zapłaty za konsultację. Choć pierwsza wizyta u dietetyka nie musi wszędzie wyglądać tak samo i zależy od poradni, do której się udasz, pamiętaj, że dobry specjalista będzie pytał cię nie tylko o jedzenie. Z pewnością będzie chciał się dowiedzieć czegoś na temat twojej pracy, aktywności fizycznej, poziomu stresu, który odczuwasz na co dzień czy problemów, mogących mieć wpływ na rezultaty np. odchudzania. Nie obawiaj się tego. Pamiętaj, że dietetyk musi najpierw dobrze poznać twój styl życia, aby mógł ci w pełni pomóc. Analiza składu ciała. Oprócz dokładnego wywiadu żywieniowego i oceny twojej dotychczasowej diety, na pierwszej wizycie możesz spodziewać się badania na analizatorze składu ciała. W zależności od użytego sprzętu, dowiesz się jaka jest zawartość twoim organizmie np. mięśni, wody czy tkanki tłuszczowej. Urządzenie wykaże również jaka jest twoja masa kości, podstawowa przemiana materii (BMR) czy wiek metaboliczny. W przypadku analizatora segmentowego, dowiesz się jaki jest rozkład poszczególnych komponentów twojego organizmu, na każdej z kończyn, brzuchu czy klatce piersiowej. Najczęściej spotykaną metodą analizy składu ciała jest ta oparta na bioimpedancji elektrycznej (BIA). Jest szybka, bezpieczna i nieinwazyjna. Wymaga jedynie, abyś na urządzeniu do analizy, stanęła gołymi stopami. Tylko tak, wynik będzie miarodajny. Dlatego koniecznie ubierz się właściwie, aby w trakcie wizyty, badanie to było dla ciebie komfortowe. Nie przeprowadzisz go jednak, jeśli jesteś w ciąży lub np. masz rozrusznik serca. Koniecznie poinformuj wówczas o tym dietetyka.  Zapytaj o dietę. Nie bój się pytać o dietę, którą masz otrzymasz. Ważne są nie tylko jej koszty, ale to czy będzie dopasowana do ciebie. Zapytaj o sposób, w jaki dieta zostanie ułożona? Czy dietetyk liczy kalorie? A może w ogóle się na nich nie skupia i zamiast konkretnych potraw, przekaże ci jedynie listę produktów, z których powinnaś korzystać na co dzień. Jeśli czujesz, że nie poradzisz sobie sama z przepisami, poproś o rozpisanie menu na konkretne dni. Gdy chcesz mieć więcej swobody, zapytaj o zamienniki konkretnych składników, aby móc w pełni skorzystać z otrzymanych zaleceń. Koniecznie ustal z dietetykiem, jak ma wyglądać jadłospis, który otrzymasz. Nie masz czasu gotować codziennie - poproś o obiady na 2-3 dni. Uwielbiasz eksperymenty w kuchni – poinformuj o tym żywieniowca, aby mógł dać ci pole do popisu. Tylko tak pomożesz mu skroić dietę na twoją miarę. Zapytaj o suplementy. Choć najważniejsza jest dieta, czasem warto wspomóc walkę z niektórymi schorzeniami, odpowiednio dobraną suplementacją. Jeśli dietetyk zaproponuje ci kilka preparatów, upewnij się, jak właściwie je stosować. To ważne, ponieważ np. selenu i cynku nie powinno kupować się w jednym preparacie, bowiem zaburza się wówczas ich wchłanianie. Magnez przyjmować najlepiej wieczorem, a witaminę D3 razem z posiłkiem zawierającym tłuszcz. Jeśli masz jakiekolwiek wątpliwości, pytaj. Wszystkie kwestie muszą być dla ciebie zrozumiałe. Tylko tak zobaczysz sens w terapii, którą zaproponował specjalista. Pamiętaj, że suplementy, które zostały wprowadzone do obrotu na teren Polski, muszą być zgodne z wymaganiami określonymi w rozporządzeniu Ministra Zdrowia w sprawie składu oraz oznakowania suplementów diety. Dlatego dietetyk nie może zalecić ci tych, które takiego wymogu nie spełniają. Jeśli preparat budzi twoje wątpliwości, zrezygnuj z niego. Edukowanie pacjenta. Dietetyk, z którym współpracujesz, powinien nie tylko układać dla ciebie kolejne jadłospisy, ale stale poszerzać twoją wiedzę na temat zdrowego stylu życia. Przez cały cykl spotkań, powinien przygotowywać cię do samodzielnego podejmowania żywieniowych decyzji. Ma być także dla ciebie ekspertem, do którego możesz zwrócić się ze wszystkimi wątpliwościami. Mając z nim stały kontakt (mailowy, telefoniczny lub poprzez specjalne aplikacje), możesz liczyć na szybkie rozwiązywanie dopadających cię dylematów. To zdecydowanie zwiększa twoje szanse na zrealizowanie wyznaczonych celów. Motywacja. Nic tak nie pomaga np. w odchudzaniu, jak świadomość, że jest ktoś, komu bardzo zależy, aby ci się udało. Otaczaj się specjalistami, którzy wspierają cię w walce o piękny wygląd czy zdrowie. Motywują do działania i kibicują „jak najlepszej przyjaciółce”. To nieprawda, że dietetyk to kolejny bezduszny specjalista na twojej drodze. Ma być empatyczny, ale jednocześnie zmobilizować cię do działania w najtrudniejszych momentach diety. Kryzysy macie przejść wspólnie, dlatego jeśli znajdziesz tego właściwego, z pewnością ci w tym pomoże. Musisz czasem tylko nieco mu zaufać i pozwolić przeprowadzić się przez wszystkie etapy diety. Wykształcenie. Pamiętaj, że oprócz doświadczenia, „prawdziwy” dietetyk powinien posiadać odpowiednie wykształcenie. Choć wątpliwości odnośnie regulacji prawnych tego zawodu, jest wiele, wybierz specjalistę, który koniecznie skończył studia na kierunku żywieniowym. To na nim uczył się fizjologii człowieka, biochemii czy anatomii. Zdobył podstawy, aby móc dalej rozwijać swoje umiejętności. Pamiętaj też, aby wybierać dietetyka, który stale uzupełnia swoją wiedzę o najnowsze badania naukowe i uczestniczy w specjalistycznych szkoleniach.  Aspekty prawne.Nie obawiaj się wszystkich danych, które przekazujesz dietetykowi podczas wizyty. Podobnie, jak lekarzy, ich także obowiązuje dyskrecja dotycząca tego, co powiesz mu w gabinecie. Nie może udostępniać twoich wyników badań innym osobom czy podawać im danych osobowych. Pamiętaj też, że nie ma mocy wypisywania recept. Nie zapomnij również, że wszystkie lecznicze terapie, może zlecić ci jedynie lekarz i wówczas wypisać odpowiednie skierowanie."
http://kobieta.wp.pl/jak-wybrac-dobrego-dietetyka-6109556696459393a,"Jak wybrać dobrego dietetyka? Myślisz o odchudzaniu pod okiem specjalisty, a może potrzebujesz żywieniowego wsparcia w chorobie? Jeśli nie masz jeszcze zaufanego dietetyka, dziś podpowiadamy, jak wybrać tego najlepszego dla ciebie. Zobacz, czego możesz się spodziewać i na co zwrócić uwagę, gdy już spotkasz się z nim w gabinecie. Czego oczekujesz? Nie tak łatwo znaleźć jest specjalistę, który znałby się na wszystkim. Tak jak lekarze, dietetycy również doskonalą się zazwyczaj w konkretnych kierunkach. By wybrać tego, który pomoże ci najlepiej, po pierwsze zastanów się, do czego jest ci potrzebny ekspert żywieniowy. Jeśli intensywnie ćwiczysz i chciałabyś wesprzeć swoją aktywność odpowiednią dietą, udaj się do dietetyka sportowego. Pomoże ci dobrać menu do twoich treningów i wprowadzi suplementację, np. wspierającą budowę mięśni. Gdy twoim problemem jest nadmiar kilogramów, pamiętaj, aby wybrać fachowca, który się w tym specjalizuje i ma doświadczenie w prowadzeniu pacjentów odchudzających się. To ważne, bowiem np. dietetyk zajmujący się wyłącznie dziećmi, niekoniecznie będzie umiał zmotywować do działania osobę dorosłą i skutecznie pomóc ci w całym procesie chudnięcia. Nie zapomnij o dietetyku klinicznym, którego wiedzę możesz wykorzystać, gdy borykasz się z problemami zdrowotnymi, np. niedoczynnością tarczycy, łuszczycą, czy policystycznymi jajnikami. Pamiętaj o nim również, kiedy planujesz ciążę lub gdy masz problemy z płodnością. Zrób research. Zanim wybierzesz dietetyka, podpytaj koleżanki czy mogą ci kogoś polecić. Choć nie wszystkie pochwalą się od razu, że są na diecie ułożonej przez specjalistę, część, z pewnością będzie w stanie ci pomóc. Przeszukaj internet, czytaj i sprawdzaj. Radź się znajomych i słuchaj opinii innych. To dobry sposób, aby dowiedzieć się czegoś na temat relacji, których możesz spodziewać się po kontakcie z konkretnym dietetykiem. Pamiętaj, że już na tym etapie, możesz poczuć czy dany specjalista jest dla ciebie. Z opowieści koleżanki wywnioskujesz na pewno, czy jest wystarczająco kompetentny, aby mógł ci skutecznie pomóc. A może jest zbyt skryty, abyś mogła nawiązać z nim nić porozumienia, na której ci zależy. Przygotuj badania. Niezależnie od tego, z czym zgłaszasz się do dietetyka, powinien zlecić ci zrobienie kilku podstawowych badań. Jeśli ostatnio skierował cię na nie lekarz, koniecznie zabierz je ze sobą. Taki „przegląd techniczny” organizmu jest bardzo ważny, nie tylko, gdy borykasz się z jakąś chorobą. Jest także niezmiernie istotny, nawet podczas „zwykłego” odchudzania. W razie niepowodzeń w procesie chudnięcia, łatwiej będzie ustalić przyczynę i wdrożyć pomocne kroki. Pamiętaj, dobry dietetyk podchodzi do każdego indywidualnie i nie zacznie dietoterapii, póki nie upewni się, jaki jest stan twojego organizmu i w czym tak naprawdę powinien ci pomóc. Najczęściej zostaniesz poproszona o zrobienie morfologii, badania moczu, poziomu podstawowych hormonów, glukozy czy lipidogramu. W trakcie pierwszej wizyty, dietetyk może stwierdzić, że potrzebne będą także inne, które warto jeszcze wykonać. Nie martw się zatem, że przed spotkaniem o czymś zapomniałaś.  Zrób notatki. Nim trafisz do gabinetu wybranego przez ciebie dietetyka, zapisz na kartce najważniejsze pytania, które chciałabyś mu zadać. Przygotuj także dzienniczek żywienia, o który z pewnością zapyta specjalista. Spisz dokładnie co jadłaś i w jakich godzinach, przez wybrane dni tygodnia, kiedy jesteś w pracy i takie, które spędzasz w domu. Zapisz na kartce nazwy leków i suplementów, które przyjmujesz. Sporządź listę produktów, które uwielbiasz i takie, których z pewnością nie tkniesz. Nie zapomnij poinformować dietetyka o alergiach i nietolerancjach - zabierz ze sobą badania, które je potwierdzą. Na kilka dni przed wyznaczona wizytą, obserwuj swoje ciało. Sprawdź, kiedy miewasz spadki energii, bóle brzucha, wzdęcia czy zgagę. Zapisuj, po czym czujesz się najlepiej, a co zdecydowanie ci szkodzi. Z pozoru nieistotne dla ciebie informacje, mogą okazać się dla dietetyka bardzo pomocne. Im lepiej przygotujesz się do wizyty, tym sprawniej przebiegnie spotkanie ze specjalistą, a ty o niczym nie zapomnisz. Zapytaj o przebieg wizyty. Jeśli z jakichś powodów obawiasz się pierwszej wizyty u dietetyka, zapytaj na recepcji, czego dokładnie możesz się spodziewać. Czy powinnaś specjalnie się do niej przygotować? Jak długo będzie trwało pierwsze spotkanie? Dowiedz się czy np. nie powinnaś przybyć na nie 15-20 minut wcześniej, aby wypełnić ankietę. Co dokładnie musisz ze sobą zabrać, aby wizyta była w pełni przez ciebie wykorzystana? Zapytaj o cennik i czego możesz oczekiwać w ramach zapłaty za konsultację. Choć pierwsza wizyta u dietetyka nie musi wszędzie wyglądać tak samo i zależy od poradni, do której się udasz, pamiętaj, że dobry specjalista będzie pytał cię nie tylko o jedzenie. Z pewnością będzie chciał się dowiedzieć czegoś na temat twojej pracy, aktywności fizycznej, poziomu stresu, który odczuwasz na co dzień czy problemów, mogących mieć wpływ na rezultaty np. odchudzania. Nie obawiaj się tego. Pamiętaj, że dietetyk musi najpierw dobrze poznać twój styl życia, aby mógł ci w pełni pomóc. Analiza składu ciała. Oprócz dokładnego wywiadu żywieniowego i oceny twojej dotychczasowej diety, na pierwszej wizycie możesz spodziewać się badania na analizatorze składu ciała. W zależności od użytego sprzętu, dowiesz się jaka jest zawartość twoim organizmie np. mięśni, wody czy tkanki tłuszczowej. Urządzenie wykaże również jaka jest twoja masa kości, podstawowa przemiana materii (BMR) czy wiek metaboliczny. W przypadku analizatora segmentowego, dowiesz się jaki jest rozkład poszczególnych komponentów twojego organizmu, na każdej z kończyn, brzuchu czy klatce piersiowej. Najczęściej spotykaną metodą analizy składu ciała jest ta oparta na bioimpedancji elektrycznej (BIA). Jest szybka, bezpieczna i nieinwazyjna. Wymaga jedynie, abyś na urządzeniu do analizy, stanęła gołymi stopami. Tylko tak, wynik będzie miarodajny. Dlatego koniecznie ubierz się właściwie, aby w trakcie wizyty, badanie to było dla ciebie komfortowe. Nie przeprowadzisz go jednak, jeśli jesteś w ciąży lub np. masz rozrusznik serca. Koniecznie poinformuj wówczas o tym dietetyka.  Zapytaj o dietę. Nie bój się pytać o dietę, którą masz otrzymasz. Ważne są nie tylko jej koszty, ale to czy będzie dopasowana do ciebie. Zapytaj o sposób, w jaki dieta zostanie ułożona? Czy dietetyk liczy kalorie? A może w ogóle się na nich nie skupia i zamiast konkretnych potraw, przekaże ci jedynie listę produktów, z których powinnaś korzystać na co dzień. Jeśli czujesz, że nie poradzisz sobie sama z przepisami, poproś o rozpisanie menu na konkretne dni. Gdy chcesz mieć więcej swobody, zapytaj o zamienniki konkretnych składników, aby móc w pełni skorzystać z otrzymanych zaleceń. Koniecznie ustal z dietetykiem, jak ma wyglądać jadłospis, który otrzymasz. Nie masz czasu gotować codziennie - poproś o obiady na 2-3 dni. Uwielbiasz eksperymenty w kuchni – poinformuj o tym żywieniowca, aby mógł dać ci pole do popisu. Tylko tak pomożesz mu skroić dietę na twoją miarę. Zapytaj o suplementy. Choć najważniejsza jest dieta, czasem warto wspomóc walkę z niektórymi schorzeniami, odpowiednio dobraną suplementacją. Jeśli dietetyk zaproponuje ci kilka preparatów, upewnij się, jak właściwie je stosować. To ważne, ponieważ np. selenu i cynku nie powinno kupować się w jednym preparacie, bowiem zaburza się wówczas ich wchłanianie. Magnez przyjmować najlepiej wieczorem, a witaminę D3 razem z posiłkiem zawierającym tłuszcz. Jeśli masz jakiekolwiek wątpliwości, pytaj. Wszystkie kwestie muszą być dla ciebie zrozumiałe. Tylko tak zobaczysz sens w terapii, którą zaproponował specjalista. Pamiętaj, że suplementy, które zostały wprowadzone do obrotu na teren Polski, muszą być zgodne z wymaganiami określonymi w rozporządzeniu Ministra Zdrowia w sprawie składu oraz oznakowania suplementów diety. Dlatego dietetyk nie może zalecić ci tych, które takiego wymogu nie spełniają. Jeśli preparat budzi twoje wątpliwości, zrezygnuj z niego. Edukowanie pacjenta. Dietetyk, z którym współpracujesz, powinien nie tylko układać dla ciebie kolejne jadłospisy, ale stale poszerzać twoją wiedzę na temat zdrowego stylu życia. Przez cały cykl spotkań, powinien przygotowywać cię do samodzielnego podejmowania żywieniowych decyzji. Ma być także dla ciebie ekspertem, do którego możesz zwrócić się ze wszystkimi wątpliwościami. Mając z nim stały kontakt (mailowy, telefoniczny lub poprzez specjalne aplikacje), możesz liczyć na szybkie rozwiązywanie dopadających cię dylematów. To zdecydowanie zwiększa twoje szanse na zrealizowanie wyznaczonych celów. Motywacja. Nic tak nie pomaga np. w odchudzaniu, jak świadomość, że jest ktoś, komu bardzo zależy, aby ci się udało. Otaczaj się specjalistami, którzy wspierają cię w walce o piękny wygląd czy zdrowie. Motywują do działania i kibicują „jak najlepszej przyjaciółce”. To nieprawda, że dietetyk to kolejny bezduszny specjalista na twojej drodze. Ma być empatyczny, ale jednocześnie zmobilizować cię do działania w najtrudniejszych momentach diety. Kryzysy macie przejść wspólnie, dlatego jeśli znajdziesz tego właściwego, z pewnością ci w tym pomoże. Musisz czasem tylko nieco mu zaufać i pozwolić przeprowadzić się przez wszystkie etapy diety. Wykształcenie. Pamiętaj, że oprócz doświadczenia, „prawdziwy” dietetyk powinien posiadać odpowiednie wykształcenie. Choć wątpliwości odnośnie regulacji prawnych tego zawodu, jest wiele, wybierz specjalistę, który koniecznie skończył studia na kierunku żywieniowym. To na nim uczył się fizjologii człowieka, biochemii czy anatomii. Zdobył podstawy, aby móc dalej rozwijać swoje umiejętności. Pamiętaj też, aby wybierać dietetyka, który stale uzupełnia swoją wiedzę o najnowsze badania naukowe i uczestniczy w specjalistycznych szkoleniach.  Aspekty prawne.Nie obawiaj się wszystkich danych, które przekazujesz dietetykowi podczas wizyty. Podobnie, jak lekarzy, ich także obowiązuje dyskrecja dotycząca tego, co powiesz mu w gabinecie. Nie może udostępniać twoich wyników badań innym osobom czy podawać im danych osobowych. Pamiętaj też, że nie ma mocy wypisywania recept. Nie zapomnij również, że wszystkie lecznicze terapie, może zlecić ci jedynie lekarz i wówczas wypisać odpowiednie skierowanie."
http://kobieta.wp.pl/nowi-dziadkowie-6109754928912513a,"Nowi dziadkowie Brakowało im w rodzinach seniorów, więc postanowili pójść na wolontariat i zatroszczyć się o samotnych starszych ludzi. Ugasili w ten sposób nie tylko swoją samotność. Mów mi po imieniu Ania wita mnie u progu swojego ogródka w podkrakowskiej miejscowości. Drzewka z jej ogródku powoli pokrywają się zielenią. - Szkoda, że Franek nie zobaczył tej wiosny - mówi Ania mokrym od łez głosem.  
- Spodziewałaś się, że ktoś cię w życiu jeszcze tak zaskoczy, jak Franciszek? - pytam Ani. 
- Wiesz, mam męża, mam dziecko, myślałam, że takie wielkie uczucia mam już w kimś ulokowane. Nie  sądziłam, że można kogoś tak pokochać, jak my Franciszka.- odpowiada.  Ania: Wychowałam się bez dziadków. Maja, moja córka, również nie poznała dziadków, moi rodzice umarli niedługo po jej urodzeniu. Ze strony męża żyła tylko jego mama, nie było z nią specjalnego kontaktu, bo cierpiała na demencję. Czasem nie rozpoznawała nawet własnych dzieci. Maja zaczęła wypytywać o dziadków jeszcze w przedszkolu. Czasem zupełnie niespodziewanie prosiła żeby o nich opowiedzieć, kim byli, jak wyglądali itp. Opowiadała o dziadkach koleżanek ze szkoły. Postanowiliśmy z mężem poszukać wolontariatu, który obejmowałby opiekę nad osobami starszymi. Udało się, przeszliśmy kilka rozmów z różnymi stowarzyszeniami.  Po kilku tygodniach poznaliśmy pana Franciszka. Był emerytowanym nauczycielem, miał 85 lat, robił dobre wrażenie. Szczupły, wysoki, uśmiechnięty Franciszek zaprosił nas do siebie na herbatę.  Przynieśliśmy upieczone przez Maję i mnie babeczki, na początku było dziwnie, ale tylko przez chwilę. Potem spotykaliśmy się raz albo dwa razy w tygodniu. Jeśli coś nam wypadało, rozmawialiśmy przez telefon. Franciszek chorował na nerki, był kilkanaście lat po przeszczepie. Już na początku uprzedzono nas , że jest chory i że musimy brać to pod uwagę, szczególnie ze względu na Maję. A Maja Franciszka uwielbiała, grali razem w warcaby, Franciszek kupił jej świnkę morską. Na początku uwielbiałam go za to, że jest pogodnym staruszkiem, ale po kilku miesiącach stał się częścią naszego życia. Spędziliśmy wspólnie święta Bożego Narodzenia i Wielkanoc. Córka Franciszka mieszkała Szwecji, rzadko przyjeżdżała do Polski, zapraszała ojca do siebie, ale on nie czuł się na siłach, żeby do niej jeździć. Najlepszym wspomnieniem jakie mam, to kiedy zrobiliśmy Mai niespodziankę. Pojechałam po Franciszka i zabrałam go do szkoły. Maja była przeszczęśliwa i ja też byłam szczęśliwa. Franciszek nie raz mnie przytulił albo pogłaskał po głowie, kiedy miałam zły humor albo kiedy miałam problemy w pracy. Był niewiarygodnie obecny i troskliwy. To my mieliśmy się o niego troszczyć , a prawdę mówiąc, to on troszczył się o nas. Janek, mój mąż, nie umiał okazywać Franciszkowi uczuć. Ale miał z nim taki męski pakt, rozmawiali o polityce, o sporcie, właściwie o wszystkim umieli rozmawiać.  Obojgu nam brakowało rodziców, którzy pokazaliby nam, że nie wszystkim w życiu trzeba się przejmować. Franciszek zapełnił lukę w naszym życiu. Spędziliśmy ze sobą ponad rok. Na początku 2017 roku Franciszek zmarł z powodu ostrej niewydolności nerek. Umierał w szpitalu, przy łóżku byliśmy razem z Jankiem i Mają. Córka Franciszka nie zdążyła się z nim pożegnać. W ostatnich godzinach życia ja byłam z Franciszkiem. Było około północy. Był bardzo słaby, odchodził powoli, bez bólu. Trzymałam go za rękę non stop. Rodziców nie mogłam pożegnać, mama umarła na raka sama w szpitalu, bo nie chciała naszej obecności. Do samego końca udawała przed nami, że nie jest aż tak źle. A tata niedługo po śmierci mamy miał zawał pod prysznicem. Trzymałam Franciszka za rękę i spełniałam moją potrzebę odprowadzenia do śmierci bliskiej osoby. Ostatnie słowa, jakie usłyszałam od niego to: ""mów mi po imieniu"". Zdążyłam zastosować się do jego prośby tylko raz, odpowiedziałam: ""dobrze Franciszku, jak sobie życzysz"".  Maja pożegnała się z Franciszkiem, nie chcieliśmy jej okłamywać, że wszystko jest ok. Janek przeżył jego śmierć najmocniej z nas wszystkich. Nigdy nie mówił na głos, jak bardzo brakowało mu ojca, który zginął w wypadku w górach, kiedy Janek był nastolatkiem.  Nie traktowaliśmy Franka jak protezy do naszych braków i tęsknot, to stało się nieintencjonalnie. Franek był dla nas wspaniałym ciekawym człowiekiem, kiedy był z nami, to to było wtedy najważniejsze. Dziś, kilka miesięcy po jego śmierci, widzę, jak głęboko nas ta relacja wzbogaciła i jak niepozornie zwolniła nas z różnych wewnętrznych napięć i bólów.  Pokój dla Gieni  - Pani Genowefa przychodzi do nas co niedziela - mówi Ola, radosna kobieta przed czterdziestką.- Zabiera bliźniaczki na spacer, je z nami obiad, potem pomagamy jej zrobić większe zakupy w supermarkecie i zawozimy do domu. Dziewczynki ją uwielbiają. Ze swoimi dziadkami widują się rzadko. Moi rodzice zerwali ze mną kontakt kilka lat temu i do dziewczynek prawie się nie odzywają. Rodzice męża wyprowadzili się do swojego drugiego syna do Irlandii, przyjeżdżają raz do roku, dziewczynki prawie ich nie znają.  Gienia ma 70 lat, chodzi o lasce, ale i tak zawsze ma siłę, żeby pochodzić z Weroniką i Krysią po parku. Od pół roku nie ma tygodnia żebyśmy się z panią Gienią nie widzieli. O wolontariacie dowiedzieliśmy się od naszej znajomej, której córka, gimnazjalistka opiekuje się starszą panią. Pomyśleliśmy z moim partnerem, że brakuje nam trochę seniora w rodzinie. Postanowiłam zgłosić się do wolontariatu. Najpierw poszłam na spotkanie z Gienią sama, po kilku wspólnie wypitych herbatach zaprosiłam ją do domu. To co jej zawdzięczam to wielkie serce otwarte na nas i  genialny przepis na sernik. Jesteśmy w trakcie remontu mieszkania i postanowiliśmy jeden pokój przeznaczyć dla Gieni, żeby mogła u nas od czasu do czasu przenocować. Gienia nie ma swojej rodziny, nie wyszła nigdy za mąż. Przez całe życie pomagała w opiece nad córkami swoich braci. Kiedy ci dorośli, zupełnie o niej zapomnieli. Weronika i Krysia wolą z Gienią odrabiać lekcje niż ze mną. Bo ona ma cierpliwość do nich i jako emerytowana księgowa nie ma problemów z matematyką. Jedynym problemem Gieni jest chore biodro, mieszka na pierwszym piętrze w starej kamienicy, coraz trudniej schodzić jej po schodach. Ostatnio powiedziała, że chce pójść do domu opieki i czy nie pomoglibyśmy jej tego załatwić. Na początku się zgodziliśmy, wchodzenie na pierwsze piętro to dla Gieni za duży wysiłek. Ale w końcu zaproponowaliśmy Gieni, czy nie chciałaby u nas zostać. Odmówiła, ale nie poddajemy się, namawiamy dalej. Jest dla mnie jak druga mama, czuła, miła i wspierająca. Jak mogłabym spokojnie patrzeć, jak idzie mieszkać do domu opieki. Kiedy tylko o tym myślę, to łzy napływają mi do oczu.  Rozmowa z mgr Przemysławem Staroniem, psychologiem z  Uniwersytetu  SWPS w Sopocie Wolontariat staje się coraz bardziej popularny. Coraz więcej ludzi chce zrobić coś dla innych, zupełnie za darmo. Jak Pan myśli, dlaczego liczba wolontariuszy rośnie?  Żyjemy w czasach dużego zmęczenia, obowiązków, deadline’ów. I jesteśmy jako społeczeństwo coraz bardziej wypaleni i zmęczeni. Wolontariat jest taką propozycją, która może przywrócić nam poczucie sensu, bo robimy coś autentycznego i ważnego. W dzisiejszych czasach istnieje także pewien rodzaj mody na wolontariat, stąd coraz większe zainteresowanie tą formą, niemniej kluczowe jest to, że ludzie szukają w tej aktywności oddechu i przywrócenia poczucia sensu i wartości.  Czy taki spotkany w trakcie wolontariatu senior może być w pewnym sensie protezą, jeśli sami nie posiadamy dziadków albo rodziców? To nie jest jednoznaczne. Wychodzę z założenia, że tacy ludzie jak rodzice czy dziadkowie mają swoje „zaklepane” miejsce w naszym życiu. Nawet jeśli nasze relacje z nimi nie są idealne, są to osoby, które mają ogromny wpływ na nasz rozwój i ich znaczenie pozostaje dla nas niezwykle istotne – w sensie zarówno pozytywnym, jak i negatywnym. Możemy zmieniać znajomych, przyjaciół, partnerów, ale babci czy dziadka nie wymienimy. Są ludzie, których nie da się zastąpić. Trzeba zatem pamiętać, żeby swoich seniorów nie wykluczać i im tych miejsc w naszym życiu nie odbierać, ale raczej przepracować konflikty, które mogły mieć miejsce w relacji z nimi. Ale z drugiej strony mawia się, że rodzina jest tam, gdzie czeka na nas kochające serce. Jeśli w rodzinie nie ma dziadków, to dziecko wtedy nie doświadcza tej ważnej dla siebie i dla swojego rozwoju relacji. W takiej sytuacji każda osoba, która wejdzie na miejsce dziadka czy babci i będzie dawać to, co w takiej relacji jest kluczowe, stanie się dla tego dziecka właśnie kimś na wzór dziadka czy babci.  A czy są jakieś niebezpieczeństwa takiej „adopcji”? Przede wszystkim nie należy traktować ludzi przedmiotowo; jako zastępstwa za kogoś. Nie powinno się używać takiej relacji do zalepienia swoich emocjonalnych dziur. Nie każdy senior może chcieć być naszym dziadkiem czy naszą babcią. Lepiej traktować seniora jako nowego przyjaciela włączonego do rodziny. Jeśli się nawiąże ciepła i bliska relacja – to wspaniale! Dlaczego brakuje nam seniorów, jaką pełnią rolę w naszym życiu? Seniorów rzeczywiście trochę brakuje - niektórzy są aktywni zawodowo albo mieszkają w innych miastach niż my. Takie są czasy. Natomiast dziadkowie dla dziecka to spokojna przystań. Rodzice w wychowaniu swoich dzieci częściej czują napięcie, bo czują większą odpowiedzialność. A dziadkowie odczuwają w relacji z wnukami większy luz. Dlatego dzieci tak bardzo lubią spędzać czas właśnie z dziadkami. Ponadto dziadkowie wspierają rozwój dzieci – młodym bardzo potrzebny jest ktoś, kto ma inną perspektywę, ma więcej doświadczeń życiowych, więcej zdrowej, niemoralizującej życiowej mądrości. Zwróćmy uwagę na to, że w takiej sytuacji obie strony korzystają, gdyż dzięki temu seniorzy mogą czuć się potrzebni, a ich starość nie jest smutna i wypełniona samotnością."
http://kobieta.wp.pl/zony-swoich-mezow-same-nie-mogly-przekraczac-granicy-6109741466547841a,"Żony swoich mężów. Same nie mogły przekraczać granicy  Trudno zliczyć wszystkie problemy, z jakimi musiały radzić sobie kobiety we wcale nie tak odległej przeszłości. W Stanach Zjednoczonych do 1920 r. nie tylko były pozbawione praw wyborczych. Wiele z nich musiało też stoczyć prawdziwą walkę o to, by móc samodzielnie podróżować. Mężatki miały najgorzej. Zamężne kobiety w USA o samotnych podróżach mogły na początku ubiegłego wieku jedynie pomarzyć. Nie mogły bowiem samodzielnie przekraczać granicy. Jak to możliwe? Mężatki zwykle korzystały ze wspólnych paszportów wraz ze swoimi mężami. Problem polegał głównie na tym, że w dokumencie znajdowały się jedynie dane osobowe mężczyzny. Gdy był żonaty, obok jego personaliów często jedynie zamieszczano dopisek ""oraz żona"". Na podstawie takiego dokumentu mężczyzna mógł się poruszać bezproblemowo sam albo w towarzystwie kobiety. Oczywiście zasada ta nie działała już w drugą stronę. Mężatka nie miała uprawnień, by na podstawie takiego paszportu przekroczyć granicę. Nie trzeba dodawać, że dla kobiet podobne zasady były upokarzające. Nie tylko dlatego, że utrudniały im możliwość przemieszczania się, ale też ze względu na uprzedmiotowienie. Były anonimowe, pozbawione tożsamości i sprowadzone jedynie do roli towarzyszek swoich mężów. Prawdziwa batalia o zmiany w tej sprawie rozpoczęła się dopiero pod koniec drugiej dekady XX w. Paszporty w Stanach Zjednoczonych do późnych lat XIX w. były wydawane najczęściej na żądanie, tuż przed podróżą. Warto tu podkreślić, że przez długi czas wiele krajów na świecie nie wymagało też od podróżnych posiadania takiego dokumentu. Do pewnego momentu brak paszportu nie stanowił żadnego ograniczenia i nie był konieczny przy przekraczaniu granicy – przypomniał magazyn ""Atlas Obscura"". Z drugiej strony, jak zauważają specjaliści, stanowił on formę parasola ochronnego dla obywatela podczas podróży zagranicznej. Do tamtej chwili, jeśli już go wydawano, to panny otrzymywały własny ""papier"". Kobiety, które wstąpiły w związek małżeński, sprowadzane były do roli ""żony"".  Z mężem albo wcale Pod koniec XIX wieku rozpoczęto proces standaryzacji dokumentów. Nie pociągnęło to jednak żadnych istotnych zmian dla kobiet. Z czasem funkcjonowanie jako ""dopisek"" nie tylko coraz częściej było traktowane jako coś uwłaczającego, ale również zaczęło stanowić realną przeszkodę, gdy mężatka chciała wyruszyć w podróż zagraniczną sama.  Choć, jak podkreślają eksperci, reglamentacja wolności kobiet czy obrażanie ich nie stanowiło intencji władz. - Ograniczenia związane z podróżowaniem rzadko przyjmowały formę polityki rządowej albo  działań oficjeli chcących przeciwdziałać odbywaniu podróży zagranicznych przez kobiety – wyjaśnia Craig Robertson, autor książki ""Passport in America: History of a Document"". - Restrykcje takie przychodziły już raczej w formie przyjętej myśli społecznej. Mówiąc najprościej, nie było akceptowalne, by mężatka podróżowała poza granice kraju bez swojego męża. On bez niej mógł już oczywiście podróżować. Robertson wyjaśnił, że kobiety w tamtych czasach mogły teoretycznie wnioskować o wydanie indywidualnego paszportu, w którym pojawiłyby się ich dane osobowe. Przeprowadzone przez niego badania wykazały, że w praktyce takie podania przed wybuchem I wojny światowej w ogóle nie wpływały.  Batalia Ruth Z czasem zagadnienie to zaczęło się stawać coraz bardziej palącą kwestią dla aktywistek walczących o prawa kobiet. Jedną z tych, które najbardziej zaangażowały się w tę sprawę, była Ruth Hale – amerykańska feministka, zaangażowana działaczka i dziennikarka. W 1917 r., tuż po swoim ślubie, złożyła wniosek o wydanie indywidualnego paszportu. Planowała pojechać do Francji i pracować jako korespondentka wojenna. W dokumencie chciała figurować pod swoim panieńskim nazwiskiem. Urzędnicy stwierdzili, że nie ma takiej możliwości i odrzucili jej wniosek. To był początek jej batalii, w której szło o coś więcej niż o walkę z biurokratyczną machiną – chodziło o podmiotowość, niezależność, prawo do samodzielnego podejmowania decyzji.  W 1920 r. Hale otrzymała dokument, w którym figurowała jako ""Heywood Broun, znana inaczej jako Ruth Hale"" - poinformował magazyn ""Atlas Obscura"". To dalej kompletnie jej nie satysfakcjonowało, więc zwróciła paszport. Rok później stanęła przed samym Departamentem Stanu Stanów Zjednoczonych, gdzie domagała się uszanowania jej wyboru. Urzędnicy pozostawali jednak głusi na jej argumenty i ciągle wydawali dokumenty, w których widniały zapisy niezgodne z tym, o co wnioskowała. Na okrągło zwracała więc paszport. Wkrótce temat paszportów stał się jednym z najistotniejszych punktów walki organizacji Lucy Stone League (nazwa odnosiła się do imienia XIX-wiecznej sufrażystki, która walczyła o prawo do zachowania panieńskiego nazwiska po ślubie), której współzałożycielką była Ruth Hale. Dopisek ""wraz z małżonką"", który trafiał do paszportów mężczyzn, był dla kobiet działających w ramach tej organizacji rzeczą nie do przyjęcia. Domagały się odejścia od tej praktyki oraz prawa do używania panieńskiego nazwiska nie tylko w paszporcie, ale też w kontaktach z urzędami czy w zwykłych codziennych sytuacjach. Walka się opłaciła. W połowie lat 20. urzędnicy wydali po raz pierwszy paszport, w którym znalazło się – na życzenie wnioskodawczyni  - wyłącznie panieńskie nazwisko właścicielki. Został on wystawiony na Doris E. Fleischman, żonę Edwarda L. Bernaysa. Kobieta ta cały czas wspierana była przez aktywistki z Lucy Stone League. Fleischman złożyła wniosek w tym samym czasie, co dziesiątki innych kobiet, które domagały się prawa do używania swojego panieńskiego nazwiska. Równolegle w mediach toczyła się gorąca dyskusja na ten temat.  Paszport Doris E. Fleischman był pierwszym dokumentem amerykańskiej obywatelki, który wystawiony został na panieńskie nazwisko, a jednocześnie nie określał jego właścicielki jako ""żony"" swojego męża. Mimo to urzędnicy jeszcze przez pewien czas stosowali taką praktykę, rezygnując z niej dopiero pod koniec lat 30. XX wieku."
http://kobieta.wp.pl/dziewczyna-spod-lublina-trafia-do-nowego-jorku-oplaca-sie-byc-modelka-6109755503052417a,"""Dziewczyna spod Lublina trafia do Nowego Jorku"". Opłaca się być modelką? O tym zawodzie krąży już wiele mitów. Jednym praca modelek kojarzy się z częstymi podróżami po świecie i lukratywnymi kontraktami, innym – z ciągłą dietą i wykańczającymi sesjami fotograficznymi. A jak widzą to ludzie z branży? - Gdyby moja córka powiedziała mi: „Tato, chcę być modelką”, to bym się nie zgodził – opowiada w rozmowie z Aleksandrą Szwed jeden z fotografów. - To jest bardzo trudna praca pod względem fizycznym. Cały czas jest się ocenianym. Ale jest dużo dziewczyn, które chcą robić w tym karierę i zrobią to za wszelką cenę. To też się opłaca, bo idzie za tym duża kasa - dodaje. Dziewczyna spod Lublina trafia do Paryża, dwa dni później jest w Nowym Jorku. Wszyscy jej mówią, że jest świetna. Tylko jak przyznaje fotograf, najczęściej trwa to tylko chwilę. Więcej w programie ""Być jak modelka"" w Telewizji WP. Nowy odcinek już w niedzielę o 18.  Włącz Telewizję WP! Jesteśmy dostępni w sieciach telewizji naziemnej i kablowych. UPC: kanał 158 lub 116. VECTRA: kanał 194. TOYA: kanał 17. NETIA: kanał 29. INEA: kanał 28. Platforma nc+: kanał 170."
http://kobieta.wp.pl/porzadek-rodzi-porzadek-balagan-kreatywnosc-6109752883386497a,"Porządek rodzi porządek, bałagan kreatywność To przy jakim pracujesz biurku - uporządkowanym czy zabałaganionym - ma wpływ nie tylko na to, jak szybko znajdziesz odpowiedni dokument. Jak pokazały badania Kathleen Vohn i jej współpracowników otoczenie, w którym pracujemy, może wpływać na większą skłonność do pozytywnych zachowań, takich jak większa szczodrość, czy zdrowe odżywianie się. Co więcej, może powodować, że będziemy bardziej kreatywni w myśleniu i bardziej otwarci na nowości. W pierwszym z trzech badań opisanych na łamach ""Psychological Science"", badani mieli wypełnić kilka kwestionariuszy w pokoju przypominającym biuro. Rozdzielona w sposób losowy połowa z badanych miała wypełnić je w biurze, które było czyste i uporządkowane, podczas gdy druga połowa badanych wypełniała kwestionariusze w identycznym, ale nieuporządkowanym pomieszczeniu. Po tym etapie badani mieli możliwość przekazania datku na cel charytatywny i mogli poczęstować się drobną przekąską (czekoladowym batonikiem lub jabłkiem). Wyniki tego eksperymentu pokazały, że przebywanie i pracowanie w czystym pokoju, skłaniało do postępowania zgodnie z tym, czego się od nich oczekiwało. W porównaniu do osób z zabałaganionego pomieszczenia badani z czystego biura przekazywali częściej (82 proc. do 47 proc.) i więcej własnych pieniędzy na cele charytatywne oraz częściej wybierali zdrową przekąskę (jabłko) niż batonik czekoladowy (67 proc. do 20 proc.). Jednak badacze przewidywali, że praca w zabałaganionym pokoju również może przynosić korzyści. Ich przypuszczenia znalazły potwierdzenie w drugim eksperymencie, w którym badani mieli za zadanie wymyślić nowe zastosowania piłeczek pingpongowych. Okazało się, że chociaż osoby z nieuporządkowanego pokoju podawały podobną liczbę nowych zastosowań, to ich pomysły były bardziej interesujące i kreatywne (w ocenie sędziów kompetentnych). Pokój ucznia – czego nie powinno w nim zabraknąć?  W trzecim eksperymencie badani wybierali produkty, które miały pomóc lokalnym restauratorom w odświeżeniu ich menu. Jedna opcja była oznaczona inaczej w dwóch warunkach eksperymentalnych - w jednym była przedstawiona jako klasyczna, znana, a w drugim jako nowa, wcześniej nie wypróbowana. Okazało się, że badani z nieuporządkowanego pokoju częściej wybierali opcję oznaczoną jako nowa, natomiast badani z uporządkowanego pokoju woleli opcję z opisem „klasyczna”. Zgodnie z tłumaczeniami badaczy, wyniki te oznaczają, że nieuporządkowane otoczenie stymuluje do odejścia od konwencjonalności oraz większej akceptacji i otwartości na nowości. Autorzy podają również, że na uzyskane efekty nie miała wpływu lokalizacja pomieszczeń. W badaniach użyto 6 różnych lokalizacji i pokojów. Ten czynnik nie okazał się jednak ważny. Znaczenie miało tylko to, czy pokój był uporządkowany, czy panował w nim bałagan. Podsumowując, zarówno bałagan, jak i trzymanie porządku mają swoje zalety. Jak podaje Kathleen Vohs, nieuporządkowane otoczenie zdaje się inspirować do zerwania z tradycją, co może się przełożyć na nowe, świeże spojrzenie i bardziej kreatywne pomysły. Z kolei uporządkowane otoczenie zachęca do trzymania się konwencji i zachowań, które są nam znane i bezpieczne. Tekst pochodzi w serwisu badania.net."
http://kobieta.wp.pl/wasik-stopa-przedramie-jak-usunac-owlosienie-ze-wstydliwych-miejsc-6110454324811393a,"Wąsik, stopa, przedramię. Jak usunąć owłosienie ze wstydliwych miejsc Owłosione palce stóp w seksownych sandałkach, przedramiona przy sukience z krótkim rękawem czy wąsik pod grubo położonym podkładem to szczegóły, których w wiosennych promieniach słońca nie da się ukryć. Co robić? Podpowiadamy. Zima co roku zaskakuje śniegiem drogowców, a ciepła wiosna zaskakuje wszystkie nieprzygotowane do niej, zabiegane Polki. Nie dość, że całe ciało świeci bielą, to na dodatek gdzie niegdzie pojawiają się na nim gęste kępki włosów. Zimą, owszem - też rosły, ale aż tak nie raziły, teraz - straszą. Co robić? Pierwsze, co przychodzi do głowy każdej kobiecie, to sięgnąć po maszynkę do golenia. Jeśli włosy rosną nie tylko na nogach i na wzgórku łonowym, ale także na przedramionach, pod nosem, na brodzie i w dodatku są ciemne, gęste i kręcone, to znak, że warto zrobić porządek nie tylko z nimi, ale i hormonami. Endokrynolog przeprowadzi szczegółowe badania poziomu hormonów w organizmie i oceni, jakie leczenie będzie adekwatne. Natomiast nawet łykając tabletki, nie pozbędziesz się włosów, które już wyrosły. Same nie wypadną.  Warto pójść do gabinetu dermatologicznego lub medycyny estetycznej i zapisać się na serię zabiegów epilacji, laserowego usuwania owłosienia. Nie jest tania, nie warto jej robić w promocji i to ostatni dzwonek, żeby choć trochę osłabić odrastające włosy przed latem (efektywne jest od 5 zabiegów w górę, a przeprowadza się je co 4-5 tygodni). Jeśli na laser jest za późno lub nie masz na niego budżetu, najlepsze dla osoby z nadmiernym owłosieniem jest usuwanie włosów woskiem lub pastą cukrową.  Czasami włosy nie rosną w nadmiarze, ale „wybierają” dziwne miejsca, w których wyrastają. I to prowadzi do wstydliwych sytuacji. Jakich? Zakładasz seksowne sandałki, wybiegasz z domu z gładkimi nogami, a po drodze orientujesz się, że… na palcach u stóp - zwłaszcza na tym dużym, z przepięknie odmalowanym błyszczącym paznokciem, wyrastają kępki włosków. I nie wiesz jak teraz ukryć.  Krępująca może też być pierwsza odsłona przedramion w ubraniu z krótkim rękawem. Wiele zadbanych kobiet, które nigdy nie pokazałyby się z nieogoloną łydką, chodzi z gęstymi, niemal jak u mężczyzny włosami na rękach. Efekt? Wygląda to bardzo, ale to bardzo nieestetycznie. I męsko. Nawet jeśli włosy są jasne. Najgorszy u kobiety jest oczywiście tak zwany wąsik czy broda. Pojawia się albo w okresie menopauzy, albo kilka lat po jej zakończeniu (poziom hormonów kobiecych spada, poziom męskich - rośnie). I jak podkreślają dermatolodzy, to właśnie owłosienie na twarzy, a nie zmarszczki - postarzają twarz kobiety o dekadę.  Wąsik czy „broda” to problem, który dotyczy również naturalnych brunetek o mocnym, ciemnym włosie. I najczęściej właścicielki wąsików mają również piękne gęste brwi i długie czarne rzęsy, za które inne by się dały zabić. Coś za coś! Owłosienie z twarzy najlepiej usunąć wykonując serię epilacji. A jeśli nie możesz sobie na laser pozwolić, dobrym sposobem jest depilacja u kosmetyczki (woskiem lub pastą cukrową). Pamiętaj tylko, aby po zabiegu epilacji laserowej czy woskiem bezwzględnie chronić ogolone miejsca przed słońcem! W przypadku twarzy niezbędny będzie krem z filtrem SPF 50. Dlaczego? Bo razem z włoskami, pasta cukrowa lub wosk usuwają też komórki naskórka. Wówczas bardzo łatwo o poparzenia słoneczne lub trwałe przebarwienia. Wąsik z włosków zamienisz wówczas na permanentną hiperpigmentację. Z daleka będzie to wyglądało identycznie.  Czasami włosy zbyt intensywnie i gęsto wystają np. z nosa (niezależnie od płci). Z uszu - zwykle rzecz dotyczy mężczyzn. Ale porastają również większe fragmenty skóry, jak brzuch, pośladki czy plecy. Niekoniecznie mocne, ale przypominające bardziej ciemny - przez co widoczny - meszek, mogą doprowadzić do kompleksów. Jednorazowa depilacja nie przyniesie takich efektów, jak laser, ale nie jest to jedyna technika. Można je usunąć zabiegiem nitkowania. Najczęściej wykonuje się go w gabinetach, w których pracują kosmetyczki z Bliskiego bądź Dalekiego Wschodu. Metoda polega na zastąpieniu tradycyjnej pęsety dwoma skręconymi nićmi z poliestru lub bawełny. Następnie nitką wyrywane są całe rzędy włosków, co sprawia, że metoda jest szybsza niż tradycyjna pęseta, a jednocześnie mniej podrażnia skórę, niż wosk czy cukrowa pasta.  Włoski można usunąć własnoręcznie. Jak się przygotować do depilacji woskiem? Na dwa dni przed zrobić piling - dzięki temu wosk nie przyczepi się do zrogowaciałego martwego naskórka, tylko do samych włosków. Wosk nakłada się z włosem, a wyrywa (niezależnie od tego czy w roll-onie na ciepło, czy w gotowym plastrze na zimno) zawsze pod włos. Staraj się odrywać plaster blisko przy skórze, energicznym ruchem. Po każdym szarpnięciu, przyłóż do skóry poddanej zabiegowi dłoń i potrzymaj ją tam przez kilka sekund. Wosk daje efekt gładkiej skóry na kilka tygodni (od ok. 3 do 5). Alternatywa? Pasta cukrowa, którą niektórzy nazywają karmelem. Nakłada się ją odwrotnie: pod włos, a wyrywa włosy zgodnie z ich wzrostem. Dlatego taki zabieg poleca się osobom, które mają tendencję do zapalenia lub rogowacenia mieszków włosowych. Dodatkowa przewaga nad woskiem? Pasty nie trzeba odklejać specjalnymi paskami, wystarczą własne palce. Jest całkowicie zmywalna wodą i nie podrażnia skóry (chociaż zawsze warto sprawdzić). Są również dostępne specjalne depilatory z głowicami do usuwania włosków z małych powierzchni. Niektórzy twierdzą, że urywają włoski w związku z czym później wrastają one w skórę i powodują stany zapalne. Inni, że te nowoczesne depilatory usuwają włos razem z cebulką (korzeniem włosa). Dziś są na rynku nawet takie do użytku pod wodą, bezprzewodowe i z chłodzącą lodową lub żelową głowicą. Pamiętaj tylko o jednym – depilacja wąsika czy przedramion na pół godziny przed randką to przepis na katastrofę. Zabieg najlepiej wykonać wieczorem, aby w czasie snu podrażniona skóra mogła się „uspokoić”. Po samej depilacji warto przemyć ją płynem micelarnym lub tonikiem, aby zapobiec ewentualnym infekcjom. Do nawilżania używaj jak najdelikatniejszych balsamów czy kremów – im mniej mają sztucznych konserwantów i dodatków – tym lepiej.  Innym rodzajem depilatorów są urządzenia emitujące światło IPL. Opóźniają odrastanie włosków i osłabiają je. Przed przystąpieniem do zabiegu należy ogolić skórę na gładko. A co dwa tygodnie zabieg należy powtarzać, aby uzyskać pożądane efekty. Najszybszym sposobem usuwania zbędnego owłosienia jest maszynka do golenia oraz kremy, żele lub pianki do depilacji. Instrukcji używania maszynki nie trzeba chyba nikomu przedstawiać, choć warto zaznaczyć, że ze względu na higienę, nie powinno się jej podbierać mężowi czy siostrze… Natomiast z preparatami chemicznymi (pianki, żele, kremy depilujące) warto uważać. I najpierw je przetestować na małym fragmencie skóry, żeby w razie wystąpienia reakcji kontaktowej (alergicznej), zrezygnować z używania ich na większej powierzchni.  Działają po kilku minutach. Następnie czym szpatułką czy wacikiem usuwa się zarówno preparat, jak i włoski. Chemiczne środki do depilacji same usuwają włoski i pod warunkiem, że nie jesteś na nie uczulona, nie da się nimi okaleczyć jak w przypadku szybkiego ciachnięcia skóry maszynką."
http://kobieta.wp.pl/jak-rozpoznac-przemoc-psychiczna-6110487438788737a,"JAK ROZPOZNAĆ PRZEMOC PSYCHICZNĄ? Uderza z potworną siłą, ale nie zostawia śladów na ciele. Gdyby jednak udało się zajrzeć w twój umysł, w twoją pamięć i emocje – zobaczyłbyś broczące „krwią” rany.  Przemoc psychiczna, bo o niej mowa, wślizguje się jak przebiegły wąż w prawie każdą relację międzyludzką. Największe spustoszenia robi w relacjach dla nas najważniejszych, z osobami nam najbliższymi, o których mówimy, że je kochamy. I zdarza się, że im bardziej je „kochamy”, tym mocniej JE ranimy: wrzaskiem, wyzwiskami, ale też cynizmem, pogardą, odrzuceniem, obrazą, wyśmianiem, wymownym milczeniem czy chłodem emocjonalnym. Formy przemocy psychicznej mogą być tak subtelne, że często nawet ich za takie nie bierzemy. Przyzwyczailiśmy się do tego, że ktoś mówi do nas w określony sposób. Przechodzimy obojętnie nad wymierzonym w nas intencyjnym zachowaniem, które ma nas zranić, wytrącić z równowagi, poniżyć, skrzywdzić, ale też podporządkować i sprawić, że staliśmy się obiektem kontroli.
Niekiedy przez całe lata pozwalamy sobie na to, aby doświadczać przemocy psychicznej, bo kochamy osobę, która nam to robi. Usprawiedliwiamy ją, racjonalizujemy jej zachowanie, nie rzadko odpowiadamy agresją na agresję lub chowamy się w sobie, zamykamy i godzimy dla „świętego spokoju”. Bo nie wierzymy, że można żyć inaczej i lepiej. Jak zatem rozpoznać, że jesteśmy obiektem przemocy psychicznej?
Najłatwiejszym do odkodowania symptomem jest wrzask i wybuchy szału pod naszym adresem, a także nieadekwatny do sytuacji gniew i furia. Przysłowiowa już za słona zupa, niekiedy bardzo błahy powód, który sprawca obraca w totalne przewinienie. Niestety, do nieadekwatnych wybuchów złości mają tendencje rodzice, którzy ganią i każą dziecko niekiedy zupełnie bez powodu. W związku partnerskim ta nadreaktywność również często mam miejsce. Matka wybucha na dziecko, mąż na żonę i odwrotnie. Lecą wyzwiska, wrzaski. Zdarza się, że usprawiedliwiamy takie zachowania czyimś gorącym temperamentem. Mówimy, że jest cholerykiem. Tymczasem wybuch wściekłości czy szału jest najczęściej wyrazem bezradności sprawcy, który tracąc kontrolę nad sytuacją sięga po agresję. W ten sposób chce utrzymać przewagę nad ofiarą. Mieć ją w garści.
Do repertuaru przemocowych, psychicznych zachowań będą należały również wszelkie inne, mniej i bardziej jawne, próby kontroli. Nieustanne dopytywanie się, gdzie wychodzisz, o której będziesz, dlaczego tak późno, z kim spędzisz czas, a dlaczego z nim? Próba wpływu, nacisku na zmianę twoich decyzji, które nie są na rękę. Sprawdzanie czyjejś skrzynki mejlowej, przetrząsanie komórki i profili w necie – to również przemoc psychiczna, gdyż sprawca nie robi tego bez powodu. Pragnie zachować władzę nad drugą osobą, a relację z nią nieustannie ustawia w poczuciu zależności. Mówi przy tym: gdyby nie ja, gdyby nie moja praca, moje poświęcenie, beze mnie byłbyś nikim, wszystko by się rozwaliło, wylądujesz pod mostem, nie poradzicie sobie…
Oprawcy psychiczni sięgają już po drastyczniejsze formy, tj. przemoc seksualna, czy sprawienie, aby odrzeć swoją ofiarę z poczucia wartości i godności. Mówienie jej z premedytacją takich rzeczy, które mają sprawić, aby uwierzyła, że jest nikim, niewiele może, nie ma nic do gadania, nie ma prawa do swoich planów i marzeń. To grożenie, stosowanie szantażu emocjonalnego, straszenie, wprawianie w rozpacz i załamanie, dołączanie do przemocy psychicznej agresji fizycznej.
Przemocą psychiczną jest również okazywanie niechęci i pogardy. Wyśmiewanie się i nieustanne żartowanie sobie z drugiej osoby. To również odrzucenie, świadome izolowanie się od kogoś, kto nas potrzebuje i zaniedbywanie go emocjonalnie.  A jak rozpoznać, że jesteś ofiarą przemocy psychicznej?
•   Kiedy jesteś odbiorcą jej złości, wrzasku, frustracji, gniewu, szału, niezrównoważenia.
•   Kiedy wymaga się od Ciebie, abyś zawsze się domyślił o co chodzi tej drugiej stronie, był wobec niej usłużny, na jej zawołanie, zawsze gotowy poświęcić jej swój czas i energię.
•   Kiedy nieustannie zastanawiasz się, czy twoje zachowanie będzie oczekiwane, odpowiednie, właściwe wobec drugiej strony.
•   Kiedy obmyślasz strategie, jak postąpić i co zrobić lub czego nie zrobić, aby nie doszło np. do wybuchu wściekłości.
•   Kiedy podporządkowujesz się wymogom, planom, oczekiwaniom i potrzebom innych, a swoje zakopujesz głęboko w sercu i nie możesz lub boisz się je ujawnić.
•   Kiedy boisz się kogoś, nawet, jeśli nie robi ci bezpośredniej krzywdy. Jest to szczególnie bolesne w sytuacji, gdy boisz się osoby, którą kochasz. W kontakcie z nią zaczyna bić ci mocniej serce, pocą ręce, czujesz uderzenie gorąca lub robi ci się zimno ze stresu, ściska w gardle, nie możesz wykrztusić słowa na swoją obronę.
Przemoc psychiczna jest wszechobecna w relacjach międzyludzkich. Występuję w rodzinie, w szkole, pracy, domu, kościele i każdym środowisku, gdzie są ludzie i tworzą się interakcje.
Jeśli odczuwasz jej dotkliwe skutki możesz szukać pomocy w Ogólnopolskim Pogotowiu dla Ofiar Przemocy w Rodzinie lub zadzwonić na Niebieską Linię. Działają również liczne fundacje i stowarzyszenia wspierające ofiary przemocy, np. Centrum Praw Kobiet w Warszawie czy Baba Lubuskie Stowarzyszenie na Rzecz Kobiet. Wskazana jest również pomoc psychologiczna i psychoterapeutyczna."
http://kobieta.wp.pl/msze-o-uzdrowienie-czy-naprawde-zdarzaja-sie-na-nich-cuda-6110477397989505a,"Msze o uzdrowienie – czy naprawdę zdarzają się na nich cuda? Ludzie reagują bardzo emocjonalnie - śpiewają, płaczą, a nawet omdlewają. Na czym polega msza o uzdrowienie, opowiadają Krzysztof Ołdakowski, jezuita oraz Katarzyna Olubińska, autorka książki ""Bóg w wielkim mieście"". Co różni mszę z modlitwą o uzdrowienie od zwykłego nabożeństwa? Przede wszystkim dwie rzeczy.  - Ja to nazywam ""stężeniem wiary"" - tłumaczy o. Krzysztof Ołdakowski. - Ludzie rzeczywiście się modlą, reagują, uczestniczą. Drugą rzeczą jest ""ciepła liturgia"" - wszyscy śpiewają, odpowiadają. Nie tylko podpierają ściany, tak jakby uczestniczyli w jakimś rytuale.   Ze względu na wyjątkową ""oprawę"" i emocjonalne zaangażowanie msze o uzdrowienie budzą ciekawość nawet u tych, których z Kościołem niewiele łączy.   - Te nabożeństwa obfitują w fajerwerki duchowe i to też przyciąga ludzi, nawet niewierzących - mówi Katarzyna Olubińska. - Kilka lat temu, będąc jeszcze daleko od Kościoła, poszłam pierwszy raz na taką mszę. Trochę z ciekawości, ale to, co wtedy przeżyłam, to był taki sygnał dla mnie: jednak coś więcej jest w tym Kościele, niż nam się wydaje. Skoro jest to taka moc, skoro ludzie płaczą. Nieraz dorośli mężczyźni płaczą. To są momenty niezwykle poruszające.   Na nabożeństwach odczytuje się tzw. świadectwa od osób, które opowiedziały, czego doznały.  - Bardzo często lekarz je weryfikuje - tłumaczy o. Krzysztof Ołdakowski. - Jeżeli ktoś doświadczył konkretnego uzdrowienia, np. z choroby nowotworowej, to trzeba to zweryfikować."
http://kobieta.wp.pl/nie-chce-widziec-twojego-nagiego-ciala-mowi-matka-do-innych-karmiacych-kobiet-6110465901319809a,"""Nie chcę widzieć twojego nagiego ciała"" - mówi matka do innych karmiących kobiet  „Wasza wagina też służy dziecku, ale nie pokazujecie jej na prawo i lewo"" - napisała Janie Porter na swoim blogu. Jak więc sobie radziła, kiedy sama musiała karmić dzieci publicznie? Podczas gdy większość kobiet walczy o prawo do swobodnego karmienia piersią w miejscach publicznych, w amerykańskiej blogosferze zabrała głos jedna, która postanowiła iść temu nurtowi pod prąd. Janie Porter na swojej stronie www.popsugar.com opublikowała emocjonalny głos sprzeciwu wobec feministycznego ruchu, który to karmienie piersią uważa za naturalne prawo kobiet. „No bo po co eksponować swoje nagie ciało? – pyta Janie – Czy tak trudno jest się zakryć?”  Janie podkreśla, że nie chce nikogo atakować. Po prostu nie rozumie, skąd potrzeba, żeby o ten akt karmienia walczyć. „To oczywiste, że obcy nie muszą chcieć oglądać twoich piersi. – zwraca się do każdej kobiety – Ale czy to cię obraża? Czy naprawdę musisz walczyć o to, żeby je pokazywać?” „Ok – kontynuuje – Rozumiem. Sama karmiłam piersią wszystkie moje dzieci. I wiem, że po 6 miesiącu życia faktycznie niespecjalnie podoba im się, kiedy podczas jedzenia mają na głowie kocyk. Wtedy karmienie staje się walką i to jest trudne” Ale dla Janie Porter to niewystarczający argument, żeby na to karmienie publiczne zezwolić. Bo zakryć naprawdę się da. „Karmiłam dzieci na środku modnych restauracji, na plaży, w gabinecie u lekarza, w bibliotece (…) Raz zdarzyło mi się nawet usiąść na kępce trawy, żeby dać dziecku jeść na samym środku ulicy. Ale za każdy razem bez problemu zdołałam użyć kocyka albo kawałka swojej bluzki” Janie zaręcza, że rozumie potrzebę normalizowania aktu karmienia piersią, ale odradza kobietom dramatyzowanie. „To może przecież doprowadzić do stygmatyzowania osób, które nie karmią”. A takie też istnieją.  „To, że nie chce widzieć waszych nagich piersi, czy nie chcę, żeby widział je mój mąż, nie oznacza, że seksualizuję piersi. To znaczy, że dla wielu osób w naszej kulturze są one elementem seksualnym – i to jest fakt (…) A to, czy jest do niego przytulone dziecko czy nie, nie zmienia faktu, że mamy do czynienia z nagością” Argumenty, że obnażone piersi karmiące dziecko to natura i służą dziecku, nie przekonują Janie. „Wasza wagina też służy dziecku, ale nie pokazujecie jej na prawo i lewo”. Jasne – przyznaje na koniec Janie – Może jestem ignorantką. Rozumiem, że każda mama jest inna. Ale nie hejtujcie mnie, jeśli mówię otwarcie, że nie chcę oglądać waszych nagich części ciała."
http://kobieta.wp.pl/mowia-o-niej-najstarsza-matka-na-swiecie-teraz-urzednicy-odebrali-jej-dzieci-6110148788274817a,"Mówią o niej: najstarsza matka na świecie. Teraz urzędnicy odebrali jej dzieci W lutym tego roku media na świecie rozpisywały się o 64-letniej Hiszpance z Buros, która została jedną z najstarszych matek na świecie. Dokładnie 16 lutego na świat przyszły jej zdrowe bliźnięta. Kobieta nie nacieszyła się jednak macierzyństwem. Opieka społeczna odebrała jej dzieci.  - Ich życie jest zagrożone – orzekli pracownicy socjalni, cytowani przez ""The Telegraph"". Siedmiotygodniowe maluchy odebrali matce i przewieźli do tymczasowego ośrodka opiekuńczego. Jak dowiedzieli się lokalni dziennikarze, wcześniej urzędnicy wyznaczyli warunki, na podstawie których Mauricia Ibanez mogła opiekować się swoimi dziećmi. 64-latka nie dawała sobie rady. Miała zatrudnić profesjonalnego opiekuna dla dzieci i stawiać się w ośrodku na kontrolne wizyty, ale nic takiego się nie wydarzyło. To już drugi raz, gdy kobiecie odebrano dzieci. Wcześniej do ośrodka trafiła jej pierwsza córka, którą urodziła, mając 58 lat. Urzędnicy sugerowali wtedy, że kobieta nie zajmuje się małą prawidłowo. Dziewczynka miała 3 lata, gdy musiała rozstać się z matką. Krewni zabrali dziecko do Kanady. Ale Mauricia nie zrezygnowała z macierzyństwa. W zeszłym roku wyjechała do Stanów, by poddać się zabiegowi zapłodnienia in vitro i jeszcze raz zajść w ciążę.  Bliźniaki urodziły się zdrowe, a sprawą szybko zainteresowały się media, i to na całym świecie. – Dzieci czują się dobrze, to prawdziwe okazy zdrowia – tłumaczyła jedna z hiszpańskich lekarek, która asystowała przy porodzie. Niedługo później do sieci trafił nagrany przez pracowników kliniki film z porodu. Nie trzeba było długo czekać na reakcje internautów. Jedni sugerowali, że przecież każda kobieta ma prawdo do urodzenia dziecka i metryka nie powinna grać tu roli, inni jednak wskazywali, że kobieta nie będzie w stanie wychować swoich dzieci.  Dlatego decyzja pracowników socjalnych zdziwiła niewiele osób.  - Lepiej wcześniej niż później. To było straszne, jak zrobili to za pierwszym razem, gdy odebrali jej córkę po trzech latach bycia razem. To dla wszystkich była wielka trauma. Teraz przynajmniej dzieci nie będą tego pamiętać – przyznaje w rozmowie z ""El Mundo"" jedna z przyjaciółek 64-latki.  Urzędnicy za pół roku mają zdecydować jeszcze, czy dzieci będą mogły wrócić do matki. Jednak wszystko wskazuje na to, że Mauricia będzie mogła widywać bliźnięta już tylko w ośrodku. Pytanie, czy rzeczywiście jest to słuszna decyzja?  Przypomnijmy, że to nie pierwsza taka historia. W ciągu ostatnich kilku tygodni w Hiszpanii matkami zostały trzy seniorki. W Polsce też głośno było o podobnej sprawie. Wtedy o prawo do opieki nad malcami walczyła Barbara Sienkiewicz, która urodziła w wieku 61 lat.     - Można chcieć coś w życiu bardzo osiągnąć, ale są bariery, bariery biologii, wszelkie bariery. Każdy w życiu ma jakąś barierę. Jest choroba, czyli moje ciało mogło nie zareagować na donoszenie. Ja dzieci donosiłam do 38. tygodnia ciąży. Urodziły się zdrowe i dostały 10 pkt. Panie, które odbierały mój poród, były zachwycone dziećmi. Myślałam, że tak mówią każdej mamie, ale potem jak chodziłam po korytarzu, zorientowałam się, że często bliźniaki nie rodzą się tak zdrowe, jak moje dzieci – powiedziała ""Super Expressowi""."
http://kobieta.wp.pl/zamiast-ojcami-sa-dla-swoich-synow-kumplami-to-powazny-blad-6110075993798273a,"Zamiast ojcami, są dla swoich synów kumplami. To poważny błąd Model ojcostwa mocno zmieniał się na przestrzeni wieków, a zwłaszcza ostatnich lat. Surowych, mało pobłażliwych ojców zastąpili dziś ci, którzy utrzymują ze swoimi dziećmi jedynie przyjacielskie stosunki. Ale czy to aby na pewno zmiana na lepsze? Uśmiechnięci i wyluzowani, ze swoimi dziećmi przybijają sobie ""piątki"", a czasami nawet każą im mówić do siebie na ""ty"". Nie stosują kar, a o występkach błyskawicznie zapominają. Dla swoich synów oraz córek są przede wszystkim kumplami, którzy zazwyczaj nie stosują umoralniających kazań. Stosowane przez nich metody wychowawcze oraz te, które służyły ich ojcom lub dziadkom dzieli wielka przepaść. Pas na szczęście odszedł już do lamusa. Czasami można odnieść jednak wrażenie, że wielu ojców popadło w drugą skrajność, zastępując wychowanie relacjami kumplowskimi. Takich wesołych tatusiów jest coraz więcej. Często w ten sposób starają się wynagrodzić swoim dzieciom ciągłą nieobecność w domu. Nie chcą być uznawani za tyranów, którzy pracują od rana do wieczora, a gdy pojawiają się już w domu, zabierają się za wychowanie, które w klasycznym wydaniu kojarzy im się ze strofowaniem czy karceniem. Zamiast tego wolą z dziatwą pokopać piłkę, obejrzeć film, podczas którego podjadają z dzieciakami niezdrowe jedzenie czy pograć na konsoli. Wielu z nich twierdzi, że takie podejście, gdy chodzi o kształtowanie postawy młodych ludzi - o ile w ogóle może tu być o takowym mowa - jest przez nich w pełni przemyślane. Nie brakuje jednak krytyków, którzy twierdzą, że to bardziej przejaw myślenia ""jakoś to będzie"", a to prowadzi donikąd.  Bycie kumplem dla swojego syna czy córki ma pewne plusy, a na pewno jest bardzo wygodne. W oczach latorośli jest się bowiem tym ""fajnym"", zwłaszcza gdy z drugiej strony matka dziecka stawia jakieś wymagania. Ale to wszystko do czasu. Eksperci nie mają bowiem wątpliwości, że taka postawa może wcześniej czy później się zemścić. Według nich, brak ojcowskiego autorytetu, staranie się być dobrym kolegą czy brak umiejętności wskazywania właściwych wzorców, mogą prowadzić do niepowodzeń w życiu dziecka. Takie jasne zasady, których należałoby przestrzegać oraz dyscyplina, szczególnie potrzebne są chłopcom. - W ciągu ostatnich 50 lat władza, którą mieli rodzice, została przekazana dzieciom, a cenę za to płacą chłopcy. Dzisiejsi ojcowie czasami zbyt mocno próbują być najlepszymi kolegami chłopców. A w związku z tym, że ci ostatni w sposób szczególny potrzebują solidnej dyscypliny, w przypadku jej braku stają się pod wieloma względami coraz bardziej ograniczeni - wyjaśnia Barnaby Lenon, pedagog i były dyrektor prestiżowej londyńskiej Harrow School, szkoły średniej dla chłopców, w której kształcili się: lord Byron, Winston Churchill czy Benedict Cumberbatch.  Zdaniem Lenona, który w Wielkiej Brytanii uchodzi za autorytet w dziedzinie szkolnictwa, to ojcowie-kumple ponoszą odpowiedzialność za to, że ich synowie nie wykorzystują swojego potencjału i poddają się po każdym najdrobniejszym niepowodzeniu. Kłopotów może być jednak znacznie więcej. Przez to, że rodzice, a szczególnie ojcowie, mylą swoje role, chłopcy mają problemy z nauką, popadają w kłopoty, są grubiańscy i brakuje im motywacji. Według niego, problemem jest to, iż wielu współczesnych ojców nie potrafi znaleźć złotego środka. Tymczasem chłopcy potrzebują ojcowskiej miłości w takim samym stopniu, co autorytetów, dyscypliny i tego, by ich nie zagłaskiwać. Trzeba im jasno określać granice i uruchamiać hamulec, kiedy zachodzi taka konieczność. Dziś jednak o tym się zapomina. Lenon prognozuje, że pod tym względem sytuacja będzie wyglądać coraz gorzej. Barnaby Lenon, który nie ukrywa swojego przywiązania do tradycyjnych wartości, uważa, że pierwszym krokiem w powrocie do normalności, mogłoby być przywrócenie w domach dyscypliny. W swojej nowej książce ""Much Promise"" podkreśla, że nie chodzi o żadne wymyślne rzeczy, ale o proste zasady - dyscyplinowanie dzieci, które są niegrzeczne; w przypadku młodszych dzieci ścisłe regulowanie godzin, w których chodzą one spać; czy w końcu jedzenie posiłków przy wyłączonym telewizorze. Sugeruje też, że młodsze dzieci powinny mieć ograniczony dostęp do urządzeń elektronicznych - komputerów, tabletów czy smartfonów. Jako specjalista od wychowywania młodzieży nie wierzy jednak, by pod tym względem doszło w najbliższym czasie do pozytywnych zmian i przywrócenia porządku. Uświadamia to sobie podczas rozmów z dzisiejszymi rodzicami, którzy wsłuchując się w jego wskazówki, najczęściej reagują zdziwieniem. Złe wzorce płyną też dziś ze środowisk gwiazd, celebrytów - ze świata popkultury. - Od Davida Beckhama i jego syna Brooklyna, którzy robią sobie wspólnie tatuaże niczym para kumpli w trakcie wieczoru kawalerskiego po ojców, których znam, a którzy wysyłają swoich czternastoletnich chłopców na imprezy, podczas których leje się wódka. Moje pokolenie wydaje nie czuć się zbyt komfortowo, gdy chodzi o bycie figurą ojca, który wie, co jest dobre, a co złe. Wolą tę, która jest najlepszym przyjacielem - podsumowuje Phil Robinson, felietonista ""The Daily Telegraph""."
http://kobieta.wp.pl/zofia-kossak-szczucka-antysemitka-ktora-w-czasie-okupacji-ratowala-zydow-6110070861707393a,"Zofia Kossak-Szczucka: antysemitka, która w czasie okupacji ratowała Żydów Życie skutecznie wyleczyło ją z przywiązania do rzeczy materialnych. Nosiła skromne, nie rzucające się w oczy suknie z niskim stanem lub przewiązane paskiem i buty na płaskich obcasach. Makijażu nie tolerowała, a ""pacykowanie się"" uważała za dowód lekkich obyczajów. Przed wojną była absolutną antysemitką, która straszyła swoich czytelników ""ekspansją Żydów"". Później zaangażowała się w ich ratowanie. Przed II wojną światową Zofia Kossak-Szczucka była, jak znaczna część polskiej inteligencji o przekonaniach narodowych, zdeklarowaną antysemitką. W 1936 roku na łamach tygodnika ""Prosto z Mostu"" napisała: ""Żydzi są dla nas istotnym i strasznym niebezpieczeństwem rosnącym z każdym dniem. Obsiedli nas jak jemioła próchniejące drzewo. (…) Zajęte są przez nich wszystkie dziedziny, wszystkie placówki. Stwarza się położenie niemożliwe do zniesienia. I społeczeństwo, choć tak na ogół bierne, czuje to"".  Po agresji Niemiec na Polskę, stworzyła ""Żegotę"" - jedyną w krajach podbitych przez III Rzeszę podziemną organizację, która niosła pomoc mordowanym przez Niemców Żydom. Sama też czynnie włączyła się w akcję pomocową, ratując zagrożone śmiercią żydowskie dzieci i dostarczając fałszywe dokumenty dla ich rodziców. To wszystko czyniła w kraju, w którym za pomoc prześladowanym Żydom groziła kara śmierci i to nie tylko bezpośredniemu sprawcy ""przestępstwa"", ale także całej jego rodzinie. Każda jej książka była bestsellerem
9 kwietnia 1968 roku zmarła Zofia Kossak-Szczucka. Była bratanicą Wojciecha Kossaka, słynnego malarza batalisty, wnuczką Juliusza Kossaka oraz stryjeczną siostrą Magdaleny Samozwaniec, Marii Pawlikowskiej-Jasnorzewskiej i malarza Jerzego Kossaka. Książki Zofii Kossak-Szczuckiej rozchodziły się przed 1939 rokiem w mgnieniu oka. Potoczysty, żywy język, zajmująca akcja czyniły z jej powieści historycznych ulubioną lekturę czytelników w każdym wieku. Do najbardziej poczytnych zaliczyć tu trzeba słynną trylogię poświęconą wyprawom krzyżowym i Ziemi Świętej: ""Krzyżowców"", ""Króla Trędowatego"" oraz ""Bez Oręża"". W swoich publikacjach Kossak-Szczucka dawała świadectwo głębokiego patriotyzmu i przywiązaniu do tradycji katolickich. Jej przedwojenna publicystyka, zwłaszcza ta z oenerowskiego ""Prosto z Mostu"" świadczyła jednak o głębokich antysemickich resentymentach. Pisarka niejednokrotnie wzywała do ""powstrzymania ekspansji Żydów"", ale ""bez uciekania się do bojkotu ekonomicznego i pogromów"". Pierwsza powiedziała o Holocauście
Czy 1 września 1939 roku przekreślił te poglądy? Nie, data agresji niemieckiej wzięła je w nawias. Pisarka zaangażowała się w ratowanie Żydów bez reszty, ale nie zmieniła swoich poglądów o ich negatywnej, jej zdaniem, roli społecznej w Polsce. Dlatego też w opublikowanym w sierpniu 1942 roku ""Proteście"", w którym jako pierwsza na świecie pisała o Holocauście, obok pełnych pasji zdań: ""Świat patrzy na tę zbrodnię, straszliwszą niż wszystko, co widziały dzieje – i milczy. (...) Ginący żydzi otoczeni są przez samych umywających ręce Piłatów. Tego milczenia dłużej tolerować nie można. (...) Jest ono nikczemne. Wobec zbrodni nie wolno pozostawać biernym. Kto milczy w obliczu mordu – staje się wspólnikiem mordercy. Kto nie potępia – ten przyzwala"", napisała także: ""Uczucia nasze względem Żydów nie uległy zmianie. Nie przestajemy uważać ich za politycznych, gospodarczych i ideowych wrogów Polski"". Być może wpływ na takie poglądy miały dramatyczne przeżycia z czasów bolszewickiego przewrotu, który przeżyła na dawnych polskich kresach i opisała w książce pt. ""Pożoga"". Sowieccy komisarze byli przecież często żydowskiego pochodzenia… Przykładna żona, matka i katoliczka
Te doświadczenia zahartowały ją na całe życie. Nauczyły ją także solidarności, gotowości do obrony słabszych. Rewolucja bolszewicka i upadający na jej oczach stary, romantyczny świat polskich dworów kresowych, wyleczyły ją skutecznie z przywiązania do rzeczy materialnych. Było to widać nawet w jej ubiorze. Nosiła skromne, nie rzucające się w oczy suknie z niskim stanem lub przewiązane paskiem i buty na płaskich obcasach. Ascetycznemu ubiorowi towarzyszyła minimalistyczna fryzura – włosy obcinała ""na pazia"" lub też wiązała w kok. Nie malowała się. Makijażu nie tolerowała także u innych kobiet. ""Pacykowanie się"" uważała za dowód lekkich obyczajów. Jej życie osobiste nie mogło stanowić żeru dla przedwojennej prasy brukowej (tzw. „czerwoniaków”). Przykładna żona, wzorowa matka, patriotka i głęboko wierząca katoliczka, to nie były tematy dla bulwarówek. Pod tym wszystkim kryło się jednak czułe na krzywdę innych serce, co pokazał tragiczny wojenny czas. Z Izraela dostała medal, z Polski kazano jej się wynosić
Za ratowanie Żydów zapłaciła uwięzieniem w obozie Auschwitz. Można powiedzieć, że los obszedł się z nią ""litościwie"". Uratowała życie, niemieccy oprawcy brutalnie ją ""tylko"" torturowali, wybijając między innymi wszystkie zęby. Męczarnie jej nie złamały, nie wydała gestapowcom żadnego ze współpracowników ""Żegoty"". Izraelski instytut Yad Vashem nagrodził po wojnie Zofię Kossak-Szczucką medalem ""Sprawiedliwy wśród Narodów Świata"".  W Polsce także o niej pamiętano. Ludowa władza postanowiła ja należycie ""uhonorować"". Wezwana przez Jakuba Bermana, komunistycznego nadzorcę bezpieki, pisarka usłyszała, że „albo wyjedzie za granicę, albo trafi do więzienia, jako człowiek londyńskiego rządu emigracyjnego”.    Wybrała emigrację. Polskę opuściła razem z mężem w 1945 roku. Przez dwanaście lat małżonkowie prowadzili fermę w Kornwalii. Gdy wrócili, w 1957 roku do Polski, razem z nimi wróciła też do ojczyzny zakazana przez lata twórczość Zofii Kossak-Szczuckiej. Pamięć o zmarłej w 1968 roku pisarce żyje nie tylko wśród czytelników. Pamiętają też o niej potomkowie uratowanych przez nią Żydów."
http://kobieta.wp.pl/trucicielki-i-ich-sposoby-na-niewiernych-i-niekochanych-mezow-6109763440895617a,"Trucicielki i ich sposoby na niewiernych i niekochanych mężów Najsławniejsze i najbardziej wpływowe były w epoce Odrodzenia. Szukały u nich pomocy zdradzane żony i te panie, które miały już dość niekochanych mężów, a ukojenia szukały w ramionach kochanków.  Trucicielki nie narzekały na biedę, ale koniec ich karier prawie zawsze był taki sam - śmierć z wyroku sądu. Za patronkę tej straszliwej profesji uznać trzeba Lokustę, która, choć pochodziła z prowincjonalnej Galii, była tak sławna, że o „pomoc” poprosiła ją sama Agrypina Młodsza, żona cesarza rzymskiego Klaudiusza. Cesarzowa dobrze wybrała, bo referencje trucicielki były naprawdę imponujące. Z jej usług korzystało wielu znanych i wpływowych polityków, którzy zlecali jej pozbycie się ich rywali. Wiedza Lokusty była także przydatna młodszym członkom rodzin patrycjuszowskich, nie mogącym się doczekać naturalnego zejścia z tego świata starszych i bogatych krewnych. Agrypina była zachwycona zdolnościami trucicielki. Przyrządzona przez nią potrawka z grzybów wyprawiła Klaudiusza na tamten świat. Na tronie cezarów zasiadł (jak się wkrótce okazało na zgubę matki) syn Agrypiny - Neron. Lokusta trafiła na krótko do więzienia, ale nowy władca szybko ją stamtąd wyciągnął. Trucizny kobiety skutecznie eliminowały z grona żywych wszystkich mogących mu zagrozić ludzi - na czele z synem otrutego cesarza Brytanikiem. Lokusta była tak bezczelna i pewna swoich wpływów, że otworzyła w Rzymie prywatną szkołę zielarstwa i toksykologii. Kwitnący interes działał aż do śmierci jej patrona. Nowy cesarz Galba skazał ją w 69 roku na śmierć. Nie wiadomo, czy Lokusta rzuciła przed zgonem klątwę na Rzym, ale faktem jest, że miasto, a za nim cała Italia, przez wieki było ulubionym miejscem działania najbardziej znanych trucicielek. Za jedną z najsławniejszych, być może nawet przewyższającą poprzedniczkę w liczbie ofiar  należy uznać Giulię Tofanę. Ta stracona na szubienicy na początku XVIII wieku (co do konkretnej daty jej śmierci są duże rozbieżności) Włoszka, wyprawiła na tamten świat przynajmniej 600 mężczyzn. Trucicielka opracowała recepturę tzw. „Manny św. Mikołaja” (zwanej także, od nazwiska swej wynalazczyni, „Wodą Tofany” - Aqua Tofana), pozbawionej zapachu i smaku śmiertelnej trucizny, dzięki której znudzone swymi mężami żony mogły ich wyeliminować z grona żywych. Na długo przed tym, jak Tofana wstąpiła na szafot, zawitała do Francji - za przyczyną Katarzyny Medycejskiej. Królowa wykorzystywała do swoich zbrodniczych eksperymentów żebraków, chorych i więźniów. Skuteczność trucizn monarchini sprawdzała, obserwując i analizując objawy pojawiające się u ofiar. Zobacz też: Dlaczego ludzie ufają znachorom?   O ile w średniowieczu trucicielki pozbywały się ludzi, stosując przede wszystkim arszenik, to receptury czasów późniejszych były bardziej wyrafinowane. Stracona w 1676 roku markiza de Brinvillers truła swoje ofiary, wśród których znalazło się także ponad dwa tysiące dzieci, dichlorkiem rtęci, arsenem, ołowiem i siarczkiem miedzi. W cztery lata po egzekucji markizy spalono żywcem Catherine Deshayes, która na zamówienie spadkobierców czekających na zgon bogatych krewnych, opracowała tzw. „proszek sukcesji”. W składzie tego proszku znajdowały się: arsen, tojad, belladonna i opium. Na przełomie wieku XVIII i XIX sławę zdobyła Margareta Zwanziger, która otruła w Niemczech przynajmniej 22 ludzi. Nieco mniej ofiar miała na koncie, równie słynna Mary Ann Cotton, zwana „czarną wdową”, która w wiktoriańskiej Wielkiej Brytanii pomogła przenieść się do lepszego świata (niezawodny arszenik!) 21 osobom. Gwałtowny rozwój medycyny w wieku XIX (powstały wówczas metody pozwalające na wykrywanie arsenu, alkaloidów i trucizn metalicznych) ograniczył znacznie tę metodę zabójstw. Ograniczył, ale przecież nie wyeliminował całkowicie. Po I wojnie światowej głośno było o węgierskiej miejscowości Nagyrev. Julia Fazekas (z zawodu akuszerka) i Zsuzsanna Olah, opracowały metodę odzyskiwania arszeniku z lepu na muchy. Przedsiębiorcze kobiety sprzedawały preparat kobietom, którym znudzili się mężowie, kochankowie, a nawet własne dzieci. Przez piętnaście lat klientki zbrodniczej pary otruły 300 mieszkańców Nagyrev. Gdy sprawa się wyszła na jaw, osiem morderczyń powieszono, a siedem skazano na dożywocie. Do najsłynniejszych trucielek naszych czasów można zaliczyć Dorotheę Puente. Ta prowadząca w Sacramento (Kalifornia) pensjonat dla starszych osób kobieta uśmierciła dziewięciu swoich podopiecznych. Skazana na dożywocie, rozstała się z tym światem w 2011 roku. Mniej szczęścia miała pielęgniarka środowiskowa Velma Barfield, która za otrucie arszenikiem czterech osób, została w 1984 roku skazana na karę śmierci. Wyrok wykonano 2 listopada w tym samym roku, w więzieniu w Raleigh (Północna Karolina). Morderczyni wstrzyknięto śmiertelną truciznę."
http://kobieta.wp.pl/hit-sieci-scarlett-johansson-sparodiowala-ivanke-trump-6100597442802817a,"Hit sieci: Scarlett Johansson sparodiowała Ivankę Trump „Piękna, lojalna i… współwinna”. Prześmiewcza reklama perfum, w której Scarlett Johanson gra Ivankę Trump, robi furorę w sieci. ""Saturday Night Live"" to program amerykańskiej stacji telewizjnej NBC, w którym parodiowane są osoby ze świata polityki. Hitem stały się skecze z udziałem Aleca Baldwina jako Donalda Trumpa czy Mellisy McCarthy naśladującej rzecznika Białego Domu, Seana Spicera. Tym razem na celowniku komików znalazła się Ivanka Trump, która została bohaterką specjalnie wyreżyserowanej na potrzeby programu reklamy perfum o wdzięcznej nazwie „Współwinna”. „Wszyscy mężczyźni znają jej imię, wszystkie kobiety znają jej twarz. Kiedy wchodzi do pokoju, wszystkie spojrzenia biegną w jej kierunku. To Ivanka. Taka kobieta zasługuje na własne perfumy. Piękna, potężna i… „Współwinna”. To kobieta, która wie, czego chce, i wie, co robi. „Współwinna”. Nie staje w blasku fleszy, ale i tak ją widzimy, oj, widzimy. „Współwinna”. Feministka, adwokatka, wzór dla kobiet, tylko… których? Oglądając „Titanica”, utożsamia się z Rose. Przykro mi, dziewczyno, ale jesteś Billym Zane’m. „Współwinna” - zapach dla kobiety, która mogłaby to wszystko zatrzymać. Ale tego nie zrobi. Dostępne również jako woda kolońska dla Jareda” – tak w wolnym tłumaczeniu brzmi reklama nieistniejącego zapachu, która robi furorę w internecie.  Jared Kuschner, mąż Ivanki, od stycznia 2017 roku pełni funkcję doradcy prezydenta. Ivanka, by ułatwić mężowi pełnienie obowiązków i przeprowadzić się do Waszyngtonu, zrezygnowała z prowadzenia własnej marki odzieżowej, a nawet wystąpiła z Trump Organization, w której udzielała się przez całą kampanię prezydencką. Nie oznacza to jednak, że schowała się w domu. Wręcz przeciwnie, prowadzi nieoficjalne i jednoosbowe biuro PR prezydenta, dbając o jego wizerunek w mediach społecznościowych. Promuje również swoją książkę „Women who work”, która ma być jednym z dowodów na to, że córka prezydenta angażuje się w działania na rzecz kobiet. Konsekwentnie twierdzi również, że jest feministką, jednak wielu ekspertów nazywa jej działania „feminizmem merkantylnym” (lub jeszcze ostrzej - „fejkowym feminizmem""), czyli takim, który ma się po prostu opłacać, ocieplać wizerunek konserwatysty Donalda Trumpa, i zjednywać sceptycznych wyborców, a zwłaszcza wyborczynie. - Podczas gdy miliony amerykańskich kobiet wychodzą na ulicę, aby wyrazić swój sprzeciw wobec polityki Trumpa, Ivanka odwala kawał dobrej roboty, który ma zamaskować fakt, że prezydent USA to zwykły seksista - napisała ostatnio publicystka i kolumnistka „The Guardian”, Jessica Valenti. Z tego samego założenia wyszli scenarzyści spotu „Współwinna” i ośmieszyli działania Ivanki. Bolesne musi być zwłaszcza porównanie postawy córki prezydenta do postawy „Cala” Hockleya z Titanica. Narzeczony Rose gardził biedniejszymi od siebie i powtarzał „To my jesteśmy arystokracją”.  Scarlett Johanson, która kilka razy wzięła już udział w skeczach ""SNL"", nie kryje swojej antypatii wobec obecnego prezydenta, co wielokrotnie podkreślała w oublicznych wystąpieniach. Czy tym razem narazi się na krytykę z jego strony? Pamiętajmy, że Donald Trump nie zachowuje zimnej krwi, gdy w grę wchodzi atak na jego córkę i potrafi bronić jej jak lew.  A jakie jest wasze zdanie na temat Ivanki Trump? Uważacie, że jej solidaryzowanie się z kobietami jest szczere?"
http://kobieta.wp.pl/ivanka-trump-oderwana-od-rzeczywistosci-po-tych-slowach-zawrzalo-6109847071233665a,"Ivanka Trump oderwana od rzeczywistości? Po tych słowach zawrzało  Córka prezydenta łatwo nie ma. Media każdego dnia śledzą jej poczynania, miliony osób obserwują ją w mediach społecznościowych. Łatwo się domyślić, że kiedy Ivanka udzieliła pierwszego od miesięcy wywiadu, jej słowa odbiły się głośnym echem w całych Stanach.  Na wydarzeniu Women in the World Summit Scarlett Johansson przyznała, że nie kryje rozczarowania Ivanką Trump. Aktorce nie spodobał się wywiad córki Donalda Trumpa, w którym to próbowała przekazać, że stara się dobrze sprawować swój urząd. Żeby nie być gołosłownym, przytaczamy fragmenty ze słynnego już wywiadu Ivanki: ""Jeśli być współwinną ma oznaczać, że chcę być siłą dla wspólnego dobra, to tak, jestem współwinna. Nie jestem w stanie powiedzieć, czy moi krytycy, gdyby znaleźli się w tak unikalnej, bezprecedensowej roli, postąpiliby inaczej"", ""Jest mnóstwo sposobów, by twój głos był usłyszany w społeczeństwie. Czasem trzeba iść na protest, czasem do telewizji i publicznie się wypowiedzieć. A czasem trzeba być mniej bezpośrednim. Kiedy nie zgadzam się z ojcem, on to wie"". Jednak największe oburzenie wzbudziło jej wyznanie, że choć chce walczyć o prawa kobiet w Ameryce, to będzie robić to po cichu.  - Muszę powiedzieć, że to naprawdę było zaskakujące, dziwne. Myślę, że nie można mieć wszystkiego – stwierdziła Scarlett Johansson. - Jeśli zaczynasz pracę jako rzecznik interesu publicznego, to musisz działać publicznie, prawda? A ona powiedziała coś, co szczególnie mnie rozczarowało, a mianowicie, że największe oddziaływanie czy zmiana, jakiej by dokonała, odbyłaby się za zamkniętymi drzwiami. Nikt by nie wiedział, że to ona za nią stoi. Pomyślałam sobie: ""Cóż, to inspirujące"". Jak bardzo staroświecka jest idea, że za każdym wielki mężczyzną stoi wybitna kobieta? A co z byciem przed tą osobą, obok niej albo działaniem na własną rękę? – dodała. Aktorka przyznała, że wcześniej spotkała się kilka razy z Ivanką, mają wspólnych znajomych, wychowywały się w tym samym mieście. – Jest bardzo elokwentna, mądra, inteligentna i ujmująca. Ten wywiad zbił mnie z tropu - powiedziała. Podczas tego samego wydarzenia Johansson dostała pytanie, czy nie chciałaby kandydować. – Nie wiem. Zawsze interesowałam się lokalną polityką. Myślę, że właśnie tam dokonuje się najskuteczniejszych zmian dla swojej społeczności – przyznała z rozbawieniem aktorka. – Nigdy niczego nie wykluczam, ale na ten moment w moim życiu naprawdę dużo się dzieje. Myślę, że z bardzo małą córką i rzeczami związanymi z karierą, które nadal chciałabym zrobić, nie potrafię sobie wyobrazić takiej możliwości jeszcze przez długi czas.  Przypomnijmy, to nie pierwszy raz, kiedy Johansson punktuje zachowanie Ivanki. Wcześniej wzięła udział w parodii reklamy perfum, w której to grała właśnie córkę prezydenta. Prześmiewczy spot, przygotowany przez twórców ""Saturday Night Live"", był hitem sieci, o czym pisaliśmy w marcu tego roku.  Scarlett nie kryje swojej antypatii wobec obecnego prezydenta, co wielokrotnie podkreślała w publicznych wystąpieniach. Czy i tym razem narazi się na krytykę z jego strony? Pamiętajmy, że Donald Trump nie zachowuje zimnej krwi, gdy w grę wchodzi atak na jego córkę i potrafi bronić jej jak lew."
http://kobieta.wp.pl/martha-place-pierwsza-kobieta-ktora-zginela-na-krzesle-elektrycznym-6109778555996289a,"Martha Place – pierwsza kobieta, która zginęła na krześle elektrycznym Z XIX-wiecznej fotografii patrzy na nas szczupła i zacięta twarz. Kobieta ma wąskie, zaciśnięte usta, długi, ostro zakończony nos, przenikliwe oczy i mocno zarysowany podbródek. Tak, Martha Place była z pewnością zdecydowaną osobą. I zdolną do wszystkiego – także, jak się okazało, do największych zbrodni. Nowojorski sąd skazał ją w 1899 roku na karę śmierci za zamordowanie siedemnastoletniej pasierbicy i nieskuteczną próbę zamordowania męża. Zbrodnia była tak wstrząsająca i tak zbulwersowała konserwatywną amerykańską społeczność, że ówczesny gubernator stanu Nowy Jork Theodore Roosevelt (w latach 1901-1909 był prezydentem USA) nie skorzystał z prawa łaski wobec morderczyni. 8 kwietnia 1899 roku Martha M. Place została stracona na krześle elektrycznym w słynnym amerykańskim więzieniu Sing Sing. Place była pierwszą kobietą w Stanach Zjednoczonych, która stała się ofiarą ""old smokey"" (tak ze względu na swąd palonego ciała i dym unoszący się nad  skazańcem określano przed laty krzesło elektryczne). Wyrok wykonał kat Edwin Davis, który wcześniej, w 1890 roku, wyprawił na tamten świat Williama Kemmlera – pierwszego skazańca, który zginął na krześle elektrycznym. ""Elektryk stanowy"", jak dziennikarze nazywali Davisa, był nie tylko katem, ale i wynalazcą. Po latach praktyki opatentował nawet ""old smokey"" własnej konstrukcji. Rok wcześniej Martha zaatakowała toporem swojego męża Williama, który wrócił do domu po pracy. Mężczyźnie udało się uciec i zawiadomić policję. Gdy powrócił do mieszkania z funkcjonariuszami, zastał niedawną agresorkę bliską śmierci. Martha włożyła głowę do kuchenki  i odkręciła gaz. Powód desperackiego czynu ujawnił się wkrótce. Na pierwszym piętrze domu, w jednej z sypialni, funkcjonariusze i zrozpaczony ojciec znaleźli ciało 17-letniej Idy Place, córki Williama z pierwszego małżeństwa. Młoda dziewczyna została uduszona, a jej twarz zmasakrowano kwasem solnym. Marthę odratowano w nowojorskim szpitalu. Niemal wprost z łóżka trafiła przed sąd. Szła w zaparte. Przez cały czas nie przyznawała się do zamordowania pasierbicy. Ataku na męża nie mogła jednak negować. Uznano ją za winną popełnienia obu czynów, nie znajdując żadnych okoliczności łagodzących. Sędzia nie wziął pod uwagę zeznań brata kobiety, który bronił siostry, twierdząc, że mając 23 lata uległa ona ciężkiemu wypadkowi. Kobieta spadła wówczas z sań i doznała rozległych obrażeń głowy. Według krewnego wypadek uczynił ją ""psychicznie niestabilną"". Sędzia puścił mimo uszu argumenty sugerujące niepoczytalność kobiety, koncentrując się na zeznaniach niedoszłej ofiary Marthy – Williama Place’a. Mężczyzna twierdził, że kobieta była bardzo zazdrosna o jego córkę i że kilkakrotnie groziła jej śmiercią. Zeznania mężczyzny potwierdziła nowojorska policja, którą, jeszcze przed tragedią, poinformował o groźbach zwyrodniałej małżonki. To wystarczyło do wydania skazującego wyroku. Po jego odczytaniu jeden z obecnych na rozprawie dziennikarzy zanotował: ""W twarzy Marthy Place jest coś, co przypomina mi szczura. Wrażenie to potęgują jej zimne, niewzruszone oczy"". Po odrzuceniu prośby o łaskę przez gubernatora Roosevelta, nadszedł kres życia morderczyni. Rankiem 8 kwietnia 1899 roku przez jej ciało przeszedł prąd o napięciu 2000 woltów. Ciało zabójczyni spoczęło na cmentarzu w East Milstone (New Jersey), rodzinnym mieście Marthy. Za jej trumną nie szedł żaden duchowny."
http://kobieta.wp.pl/kulisy-pracy-modelki-to-nie-zawsze-ciezka-harowka-6110104015492737a,"Kulisy pracy modelki. To nie zawsze ciężka harówka Dzień z życia modelki? Najważniejsze są castingi. Tym razem w programie ""Być jak modelka"" podglądamy pracę Darii Zhaliny, jednej z finalistek 6. edycji ""Top Model"". Mówią o niej ""rosyjski Kopciuszek"". Daria Zhalina zanim zaczęła karierę modelki, studiowała stosunki międzynarodowe i handel zagraniczny w Warszawie. Pochodzi z Rosji, tam też została cała jej rodzina. Teraz Zhalina podbija branżę modową. Jak wygląda jej praca? Więcej w programie ""Być jak modelka"" w niedzielę o 18 w Telewizji WP. Włącz Telewizję WP! Jesteśmy dostępni w sieciach telewizji naziemnej i kablowych. UPC: kanał 158 lub 116. VECTRA: kanał 194. TOYA: kanał 17. NETIA: kanał 29. INEA: kanał 28. Platforma nc+: kanał 170"
http://kobieta.wp.pl/zielony-koktajl-ktory-spali-tluszcz-z-brzucha-6048935159784065a,"Zielony koktajl, który spali tłuszcz z brzucha Wystarczą cztery składniki, aby zbliżyć się do wymarzonej figury i pozbyć fałdek z okolic brzucha. Przepis jest naprawdę prosty. Koktajl działa jednak pod pewnymi warunkami. Fałdki na brzuchu i nadmiar tłuszczu w tej partii ciała to zmory wielu współczesnych kobiet. Co więcej, ten rodzaj tłuszczu jest bardzo szkodliwy dla naszego zdrowia i może prowadzić do najczęstszych chorób cywilizacyjnych. Nadmiar tkanki tłuszczowej w okolicach brzucha przyczynia się do rozwoju nadciśnienia, chorób serca, problemów metaboliczny, astmy, Alzheimera, miażdżycy. Może też obniżyć płodność i zaburzać pracę organów rozrodczych.  Mimo regularnych ćwiczeń i racjonalnego odżywiania, czyli działań zalecanych przez dietetyków i trenerów personalnych, często nadal borykamy się z nieapetycznymi fałdkami. W walce o idealną figurę pomóc nam może jeden z pożywnych i wartościowych zielonych koktajli. Wystarczą trzy składnik (szpinak, imbir oraz woda. W czym tkwi jego sekret? To potężna dawka witaminy C, która przyśpiesza spalanie tłuszczu brzusznego. Składnik ten bierze również udział w produkcji karnityny, czyli związku, który organizm wykorzystuje do zamiany związków tłuszczowych w energię. Dlatego napój ten, spożywany regularnie, dosłownie topi zbędny tłuszcz. 
Koktajl ten należy spożywać na czczo, pół godziny przed posiłkiem. Skutecznie przyśpieszy metabolizm i doda energii. W połączeniu z aktywnością fizyczną i zdrowymi posiłkami sprawi, ze po miesiącu zauważymy znacznie mniejszy obwód pasa. Składniki: 2 garście świeżego szpinaku, sok z 1 średniej cytryny (najlepiej ekologicznej), kawałek świeżego imbiru, pół szklanki wody.
Przygotowanie: imbir obrać i ugotować w wodzie przez 10-15 minut. Szpinak zblendować z sokiem z cytryny, a następnie zblendować z wodą i korzeniem imbiru.  Zobacz także: Dlaczego warto pieć herbatę?  Domowy niezbędnik:"
http://kobieta.wp.pl/dlugonoga-zydowka-idealem-kobiecosci-6110514206086785a,"Długonoga żydówka ideałem kobiecości!  Gdybyśmy miały określić, jak wygląda nasz ideał mężczyzny, prawdopodobnie uzyskałybyśmy setki różnych obrazów. Mężczyźni są jednak bardziej jednogłośni i w ankiecie internetowej dokładnie podali, jak wygląda perfekcyjna kobieta. Czy któraś z nas może się z tym równać?  Żydowskie korzenie i 180 centymetrów wzrostu. To cechy kobiety idealnej, którą opisywali ankietowani przez portal WhatsYourPrice. Co jeszcze składa się na perfekcję i jakie kobiety mają największe powodzenie wśród mężczyzn? Sprawdzamy!  WhatsYourPrice to amerykański portal randkowy zrzeszający miliony użytkowników. Ich dewizą jest dobór odpowiedniego partnera nie tylko pod względem wyglądu i charakteru, ale także pod kątem ekonomicznym. Według ich polityki to mężczyźni mają walczyć o względy kobiet swoich marzeń. Jednak zanim zaczną rywalizować, portal poprosił ich o określenie, kim tak naprawdę jest ten niedościgniony ideał.    Administratorzy strony przygotowali ankietę, w której udział wzięło ponad 170 tys. mężczyzn. Ich odpowiedzi dały nam obraz kobiety, która przez wielu przedstawicieli płci przeciwnej może być uznawana za chodzącą perfekcję. Co się na nią składa?  Zacznijmy od wyglądu. Zdaniem ankietowanych najbardziej pożądanymi cechami fizycznymi są brązowe oczy, podobne do oczu Seleny Gomez, szczupła sylwetka o wymiarach 91-66-91 i wysoki wzrost. Pytani o idealną wysokość partnerki, mężczyźni najczęściej wskazywali 180 centymetrów wzrostu. Obalony został również stereotyp dotyczący włosów. Okazuje się bowiem, że ankietowani zdecydowanie wolą brunetki! Za najpiękniejsze włosy uznali fryzurę Mili Kunis, uznawanej za jedną z najseksowniejszych kobiet świata.   Oczywiście ankieta nie mogła pominąć również cech charakteru, które powinna wykazywać kobieta idealna. Na pierwszym miejscu przepytywani mężczyźni stawiają wyższe wykształcenie, brak nałogów i bezdzietność. Ogromną wagę przywiązywali do pochodzenia. Idealne są ich zdaniem korzenie żydowskie.    W ankiecie poruszona została również kwestia tego, ile mężczyźni są w stanie wydać na randkę ze swoją wymarzoną wybranką, spełniającą wszystkie ich oczekiwania. Większość z nich poświęciłaby ok. 135 dolarów, czyli 535 złotych.  Wydaje nam się jednak, że poszukiwanie kobiety, która spełniałaby wszystkie z wyżej wymienionych kryteriów, to syzyfowa praca. Zwłaszcza, że znając naszą zmienność, ideał już jutro będzie wyglądał zupełnie inaczej."
http://kobieta.wp.pl/mario-testino-fotografuje-zwyczajne-kobiety-kolejna-odslona-kampanii-prawdziwepiekno-6110532460918913a,"Mario Testino fotografuje ""zwyczajne kobiety"". Kolejna odsłona kampanii #prawdziwepiękno Mówisz: Mario Testino, myślisz: ""Vogue"", Gisele, Gigi, Kendall. Peruwiańczyk od lat fotografuje najpiękniejsze kobiety świata. Tym razem nie jest inaczej. Ale zamiast supermodelek i celebrytek, przed obiektywem Testino stanęły 32 kobiety z całego świata, w wieku od 11 do 70 lat. Bez retuszu, bez wyszukanych stylizacji są twarzami kolejnej odsłony kampanii #prawdziwepiękno. Lata świetlne temu, czyli w 2004 roku wystartowała kampania Prawdziwe Piękno (wówczas jeszcze bez hasztagów, bo Facebook dopiero raczkował, a Instagram miał powstać dopiero za 6 lat) organizowana przez Dove. Na billboardach i w spotach telewizyjnych pojawiły się ""zwykłe kobiety"", które w bieliźnie dumnie prezentowały ciała, jakie każda z nas doskonale zna, a które wówczas absolutnie nie miały swojej reprezentacji ani w mediach, ani na wybiegach. Kobiety z pełnymi biodrami, sporymi pośladkami, zupełnie blade, piegowate, z rozstępami i cellulitem, albo o idealnie płaskich klatkach piersiowych były medialnym ewenementem. I wzbudziły ogromny zachwyt. Dove w końcu zrobiło reklamę, która zamiast idealnych modelek pokazywała kobiety, które są klientkami marki.
Społeczna misja producenta kosmetyków przez lata ewoluowała. Ale nadrzędne hasło: prawdziwe piękno, pozostało. Pod tym szyldem Dove zachęcało matki do rozmów z córkami o tym, czym jest piękno. Przekonywało kobiety, by były dla siebie bardziej wyrozumiałe i kochały swoje ciało. Teraz przyszła pora na akcję prawdziwie globalną. 
Marka wybrała 32 kobiety z całego świata, w najróżniejszym wieku i zaprosiła je na wyjątkową sesję zdjęciową. Swoim portretem wykonanym przez Mario Testino może pochwalić się Marisa, analityczka finansowa z Iranu, Alice studentka medycyny z Francji czy Maromi  pracująca w domu mama z Japonii. Oprócz tej trójki na zdjęciach znalazły się kobiety najróżniejszych narodowości, w przeróżnym wieku i o różnych typach urody. Choć zdjęcia nie są retuszowane, mają w sobie to niezwykłe światło i subtelny urok, jaki znamy z rozkładówek ""Vogue"". A przecież mówimy o kampanii popularnej, mass-marketowej marki, której daleko do świata haute couture i przepychu, z jakim kojarzony jest Testino. Co więc skłoniło go do tej niezwykłej współpracy? - Podoba mi się fakt, że marka postanowiła wydać pieniądze na coś innego, niż zwykłą reklamę. Nie chodzi o to, żeby sprzedać kolejne mydło czy krem, tylko o to, aby dać kobietom siłę, zmienić rzeczywistość. Zwłaszcza w dzisiejszych czasach, gdy wykluczenie staje się powszechnym problemem – tłumaczy Testino. – A ta marka pracuje nad byciem inkluzywną. Gdy retuszujesz zdjęcie tak, by wyglądało perfekcyjnie, wkluczasz ogromną liczbę osób, które nigdy nie osiągną tego ideału. Gdy pozwalasz rzeczom być takimi, jakie są, sprawiasz, że ludzie zaczynają wierzyć, że są piękni, tacy jacy są. A smutna prawda jest taka, że gdy nie uważasz, że jesteś piękny, znajduje to odzwierciedlenie we wszystkich aspektach życia: niepewność w pracy, w związku, w kontaktach z dziećmi – przekonuje fotograf w rozmowie z amerykańskim ""Vogue"". 
Co ważne, do tej pory Dove ograniczało się do lokalnych kampanii i zatrudniania lokalnych ""modelek"". Akcja robiona wspólnie z Testino ma globalny zasięg. Te same klipy i fotografie pojawią się na całym  świecie dodatkowo pokazując, jak różne i piękne są kobiety. Trzeba pamiętać, że Dove nie jest jedyną marką, która w swojej promocji stawia na naturalność. Już w ubiegłym roku Aerie, producent bielizny, zrezygnował z retuszowania swoich reklam i ku naszej uciesze publikuje zdjęcia pięknych dziewczyn wraz z ich cellulitem, rozstępami i pozornymi ""niedoskonałościami"". Do ruchu dołączył też Target - amerykański gigant wprowadził na rynek linię kostiumów kąpielowych reklamowanych przez modelki plus-size i internetowe influencerki. Twarzą kampanii jest Denise Bidot, blogerka i modelka, która z uśmiechem na ustach eksponuje swoje pociążowe rozstępy.
Aby przekonać się, że coś jest na rzeczy wystarczy zajrzeć na Instagram. Hasztag #nomakeup to kolekcja 13,6 miliona zdjęć! Wśród nich znajdziemy też fotki celebrytek. Demi Lovato, Gwyneth Paltrow czy Drew Barrymore chętnie publikują swoje zdjecia bez grama makijażu. A część z nich idzie dalej i prosi, aby nie retuszować okładek, na których się znalazły. Bez retuszu na okładce ""InStyle"" pozowała Amy Schumer, Alicia Keys czy Lena Dunham. I co ważne, za każdym razem gwiazdy zbierały bardzo pozytywne komentarze i gratulacje. 
Jeśli dodać do tego rosnącą popularność modelek plus-size, ich coraz częstszą obecność na wybiegach i w sesjach możemy spokojnie powiedzieć, że rygorystyczny kanon piękna w końcu się zmienia!"
http://kobieta.wp.pl/rewolucja-w-calvin-klein-czyli-po-co-marce-nowe-logo-6089383967659137a,"Rewolucja w Calvin Klein, czyli po co marce nowe logo? Większość z nas zna doskonale to logo. Calvin Klein to jedna z tych marek, której sukces w dużej mierze bazuje na popularności znaku towarowego. Chętnie kupujemy ""calviny"", a bieliznę z logo na gumie z dumą prezentujemy w wielu okolicznościach. W tym szaleństwie ""calvinowskiej logomanii"" prosto z Nowego Jorku przychodzi do nas informacja o tym, że Calvin Klein zmienia logo. Czy ta decyzja może mieć wpływ na nasze szafy i czy możemy zarobić na ubraniach i dodatkach ze starą metką?  Calvin Klein to jedna z najbardziej rozpoznawalnych na świecie amerykańskich marek modowych. Założona w 1968 roku przez Calvina Kleina miała być pochwałą wielkomiejskiego życia - szybkiego, bezkompromisowego, wygodnego. W ciągu kilku dekad stała się legendą, ale jej właściciele uznali, że ta legenda wymaga małej metamorfozy. 
Gdy w ubiegłym roku do zespołu CK w roli dyrektora artystycznego dołączył Raf Simons (po hucznym odejściu z domu mody Christian Dior), było jasne, że właśnie rozpoczyna się prawdziwa rewolucja. Po miesiącach oczekiwania światło dzienne ujrzała wreszcie nowa kampania zrealizowana w ścisłej współpracy z Rafem Simonsem. Kilka zdjęć zrealizowanych w przestrzeniach galerii w niczym nie przypomina dotychczasowych reklam Calvina Kleina - ociekających seksem, brytalnych, kontrowersyjnych. Jakby tego było mało na zdjęciach reklamowych pojawia się nowe logo. Wielka rewolucja trwa więc w najlepsze, a jej zwieńczeniem jest pokaz mody w ramach NYFW.
Nowe logo to symbol wielkiej przemiany, która właśnie odbywa się w niespełna 50-letnim domu mody. Czy kilka czarnych liter może wywołać prawdziwą burzę? Oczywiście. Zmiana logo w świecie wszechobecnej logomanii to prawdziwa rewolucja! Po co marce taka metamorfoza? Co zrobią teraz wszyscy ci, którzy kupowali bieliznę i jeansy CK tylko ze względu na charakterystyczny znaczek i dlaczego to, co stare może stać się jeszcze atrakcyjniejsze?  Na te pytania odpowiada Kaja Dobrzańska - dyrektor artystyczna POP UP GRUPA i specjalistka od brandingu.  Aleksandra Nagel: Po co tak naprawdę Calvin Klein zmienia logo? 
Kaja Dobrzańska: Logo jest zawsze echem zmian, które następują wewnątrz marki. Wynikają z jej strategii biznesowej i nowej wizji. Podobnie było w przypadku, kiedy stery nad hiszpańskim domem mody Loewe objął J.W. Anderson, czy Heidi Slimane, który przeprowadził rebranding Saint Laurent. Nowe logo jest brzydsze niż poprzednie? Jak je oceniasz?
Jest na pewno bardziej zdecydowane i ostre. Litery są bardziej zwarte, a małe zastąpiły kapitaliki.Mamy więc nowe logo, nowego dyrektora kreatywnego – Rafa Simonsa i nową kampanię reklamową, która właśnie ujrzała światło dzienne. Ona również wygląda jakoś inaczej…  
To efekt współpracy ze studiem M/M Paris. W kampanii osadzono ikoniczne produkty marki w galeryjnych przestrzeniach ze sztuką współczesną. Jakby nowy dyrektor kreatywny chciał powiedzieć, że produkty marki wpisują się w mapę mody tak, jak te dzieła w świat sztuki. Widzimy na nich m. in. Prace Andy’ego Warhola, Sterlinga Ruby’ego, Richarda Prince’a i Dana Flavina, czyli odniesienie do popkultury.  Z galerii wróćmy jednak do rzeczywistości. Co stanie się z tymi wszystkimi bokserkami, slipkami, biustonoszami i jeansami ze starym logiem Calvina Kleina, które mamy w swoich szafach? Czy zmiana logo może być trudnym momentem dla tych, którzy dotychczasowy produkt kupowali ze względu właśnie na logo CK? 
Jeden ze scenariuszy wydarzeń jest taki, że te produkty staną się jeszcze bardziej pożądane. Są już częścią historii marki, co automatycznie podnosi ich wartość. Dobrze wiemy, że w modzie to czas nadaje wartości przedmiotom. Na przykład w kontekście zmian jakie zaszły w Saint Laurent, torebki ze słynnym monogramem nie zniknęły, ewoluują i osiągają kolejne miana “it bags”. Czy to standard, że ubrania i dodatki ze starymi logami rzeczywiście stają się cenne, poszukiwane przez kolekcjonerów itp.? 
Moim zdaniem tak. Spójrzmy chociażby na dom mody Chanel. Największym zagrożeniem dla tej marki jest ich własny outlet, gdzie produkty tworzone przed laty mają coraz większość wartość definiowaną przez czas.  Jeśli mówimy o spektakularnych metamorfozach w świecie logotypów, to rzeczywiście warto wspomnieć o marce YSL, która po przyjściu Hediego Slimane’a wyrzuciła z kultowego logo słowo „Ives”. Jak oceniasz tamtą decyzję z perspektywy czasu?
Odważne zmiany zawsze budzą żywe reakcje. Saint Laurent otrzymał nagrodę od magazynu Wallpaper za najlepszy rebranding. Choć na początku głośno dyskutowany, był świadomą decyzją, która wykiełkowała w strukturach marki. Zaproponowany kierunek jest zwrotem do dziedzictwa marki i hołdem złożonym projektantowi. W rozmowie z WWD nawet biznesowy partner Yves’a - Pierre Bergé pobłogosławił tę zmianę. Czy taka może nieść ryzyko? Czy istnieje groźba, że od marki odwrócą się ci, którzy kochali dotychczasowy design? Klienci bardzo często przyzwyczajają się do logo itp. 
Przywiązują się lub przyzwyczajają. Nie kupujemy produktów, tylko emocje, które te produkty nam oferują, emocjonalny świat marki, z którym się utożsamiamy, podziwiamy, czy jest nam po prostu bliski. Kiedy marka odpowiada sobie na pytania: czym jest, po co to robi, do czego chce dojść, co jest dla niej ważne itp., to szanse na niepowodzenie maleją. A marki, żeby nie wypaść z obiegu muszą iść z duchem czasu. Jak sądzisz, jak nasza współczesna rzeczywistość – biorąc pod uwagę loga, które nas otaczają – będzie interpretowana za 10, 20 czy 50 lat? 
Projektowanie logotypów zawsze bazuje na symbolice. Obecne znaki czerpią ze stylistyk poprzednich dekad, jeśli tego wymaga idea marki. Szukasz odniesień, które są właściwe dla przedstawienia tematu w wiarygodny sposób. Jednym z ciekawszych kierunków są dynamiczne znaki, loga, których forma jest zmienna i ma swoje liczne modyfikacje w obrębie identyfikacji wizualnej. 
Jeśli mówimy o popularnych stylistykach, to oczywiście można zaobserwować kilka wyraźnych tendencji. W ostatnim czasie był to na przykład powrót do kaligrafii, który mógł być postrzegany jako odpowiedź na minimalistyczne i pozbawione dekoru style. Jednak to mody, które pojawiają się i znikają.Gdy patrzysz na polskie ulice wielkich i małych miast i różne loga z ciężarówek, szyldów i zakładów, to co sądzisz? Musimy się jeszcze wiele nauczyć?
Projektowanie ma się dobrze. Mamy tradycje, świetne studia projektowe, a prace są doceniane na międzynarodowych konkursach. Chcę wierzyć w to, że rynek też dojrzewa do zmian i zdaje sobie sprawę z potrzeby dobrze zaprojektowanych i atrakcyjnych wizualnie form tożsamych z misją danej marki.  A co z logo małej firmy przewozowej czy zakładu szewskiego w małym miasteczku na Podlasiu? 
Od razu przychodzi mi na myśl świetna inicjatywa grupy projektantów z Trójmiasta ze stowarzyszenia Traffic Design. W ramach projektu re:design odświeżyli znaki zapomnianych miejsc, dodając im nowoczesnego ducha. To chyba najlepszy dowód na to, jak ważne jest logo. Wiesz jaki był efekt? 
Nowe logotypy pomogły firmom zaistnieć we współczesności, a projekt ma kolejną edycję, co samo mówi za siebie."
http://kobieta.wp.pl/ma-16-lat-i-prowadzi-wlasny-biznes-poznaj-najslynniejszego-petsittera-w-warszawie-6110526692382337a,"Ma 16 lat i prowadzi własny biznes. Poznaj najsłynniejszego petsittera w Warszawie Kiedy status materialny jego rodziny stanął pod znakiem zapytania, dwunastoletni wówczas Bartek wpadł na genialny sposób na biznes. Czym dokładnie zajmuje się najmłodszy w Polsce petsitter, ile zwierząt jest w stanie zmieścić w swoim mieszkaniu i co na to wszystko jego dzielna mama? Młody chłopak, uczący się jeszcze w gimnazjum, oferuje się w Internecie jako opiekun psów i kotów. Skąd właściwie pomysł na taki biznes i to w takim wieku? Anna Kusz, mama Bartka: Kilka lat temu nasze życie trochę się zmieniło, niestety również w kwestii materialnej. Bartek chciał mi pomóc i odciążyć domowy budżet, ale miał zaledwie 12 lat, więc w pierwszej chwili wydało mi się to niemożliwe.  Trudno wyobrazić sobie nastolatka, który oprócz nauki chodzi jeszcze do pracy. Anna Kusz: Właśnie. Moje podejście zmieniło się jednak, kiedy powiedział, że chce wyprowadzać psy sąsiadów i ogólnie zajmować się zwierzętami. To mogło się dać pogodzić ze szkolnymi obowiązkami. Był bardzo uparty w tym, co sobie postanowił, więc mimo trudu odsunęłam na dalszy plan matczyny instynkt, który kazał mi chronić Bartka przed rozczarowaniami. Podjęliśmy więc wspólną decyzję, że warto, żeby spróbował i zobaczył kawałek dorosłości.  I co? Rozczarowałeś się?Bartek Kusz: Na początku zleceń mieliśmy rzeczywiście mało. Zanim na dobre się rozkręciły, miewałem chwile zwątpienia. Na początku wydawało mi się, że wpadłem na na tyle dobry pomysł, żeby mój plan wypalił, a tu nagle okazało się, że to nie wszystko. Tylko dzięki wsparciu mamy było mi łatwiej to przejść. To ona założyła mi  stronę na Facebooku  i po kilku miesiącach zleceń było już więcej.  No dobrze. Ale nie powiesz mi chyba, że wsparcie mamy ograniczyło się tylko do fanstrony. Przecież ktoś musi zajmować się zwierzętami, kiedy Ty jesteś w szkole.Bartek Kusz: Podział obowiązków wypracował się z biegiem czasu sam. Mama zajmuje się stroną organizacyjną i marketingiem. Odbiera telefony, zapisuje rezerwacje, wysyła potwierdzenia i sprawdza przelewy. Poza tym wychodzi na spacery z psami rano i w ciągu dnia. Ja robię to po powrocie ze szkoły i z moim trzyosobowym teamem odbywam wizyty domowe u kotów i wyprowadzam na spacery psy, których właściciele długo pracują.  Trzyosobowym teamem? To jacyś Twoi koledzy?Bartek Kusz: Tak. To osiemnastoletni Patryk Sznajder i siedemnastoletnia Kasia Obuchowicz, z którą znam się od dziecka. Są takimi samymi zwierzolubami jak ja i moja mama, każde z nich ma też swojego prywatnego zwierzaka. Mamy do nich zaufanie. Wspólnie budujemy nasza markę na rynku. Wspólnie też uczymy się jak pracować ze zwierzakami. Czy w ramach budowania tej marki zapewniacie swoim podopiecznym jakieś szczególne rozrywki? Bartek Kusz: Mamy mnóstwo zabawek, więc bawimy się na naszym osiedlowym podwórku z tymi zwierzakami, których nie możemy spuszczać na otwartej przestrzeni. Z innymi chodzimy do parku, żeby się wybiegały. A niektóre z nich to po prostu kanapowce które nie potrzebują wiele ruchu i wolą pieszczoty, przytulanie i drapanie za uchem – w tym jesteśmy najlepsi.  Dużo takich miłośników przytulania jesteście w stanie jednorazowo zmieścić w domu? Anna Kusz: Prowadzimy domowy i kameralny hotelik w mieszkaniu na warszawskim Mokotowie, dlatego nie możemy przyjąć zbyt dużo zwierzaków. To właściwie też nasz atut, bo wszystkie zwierzaki będące pod naszą opieką są dopieszczone i cała nasza uwaga jest skupiona na nich. Zdecydowana większość z nich śpi z nami w łóżkach, przez co często nawet trudno nam się ruszyć. (śmiech) Bartek Kusz: Kiedy mamy więcej podopiecznych, korzystamy z dwóch mieszkań. W sąsiedztwie mieszka moja przyjaciółka, która bierze do siebie niektórych z nich. Zazwyczaj jednak nie przyjmujemy więcej zwierzaków niż czworo. Wszystko zależy od ich charakteru i potrzeb. Mamy dość szczegółową ankietę którą właściciele wypełniają przed oddaniem zwierzaka pod naszą opiekę. Dzięki temu wiemy czego możemy się spodziewać. Jakim ludziom zdarza się wypełniać tę ankietę? Kto właściwie w naszym kraju poszukuje opiekunki dla swojego psa lub kota? Bartek Kusz: Przeróżni. To albo ludzie aktywni zawodowo, albo emeryci, którzy jadą do sanatorium. Przedział wiekowy jak również zawodowy jest tak obszerny że nie da się tego sklasyfikować. I nikt nie boi się zostawić psa gimnazjaliście? Bartek Kusz: Jakoś nigdy nie stanowiło to dla nikogo problemu. Nasz pierwszy klient dał mi klucze do mieszkania, kod do furtki, odwrócił się i pojechał, a potem polecił nas kolejnym osobom. To było oczywiście zaskakujące, ale i tak nigdy nie musieliśmy tłumaczyć, że za nastolatkiem stoi dorosła, odpowiedzialna osoba - ta sama, która podpisuje umowy.  Kiedy tak słucham Bartka, nie mogę uwierzyć, że ma dopiero 16 lat. Jak udało się Pani wychować tak odpowiedzialnego i przedsiębiorczego syna? Anna Kusz: Tego nie da się tak po prostu zrobić – wiele zależy od charakteru dziecka. Ja wcale nie chciałam, żeby Bartek pracował. Chciałam jednak, żeby był odpowiedzialny i dawał sobie radę w życiu. To on wpadł na pomysł otwarcia firmy, ja tylko mu trochę pomogłam. Moim celem jest wspieranie go i asekurowanie podczas życiowych eksperymentów. Chociaż faktycznie, taki biznes w wieku 16 lat – to już naprawdę coś! Pełną ofertę usług Bartka Kusza można znaleźć na stronie  http://www.petsitter.4kusz.pl/"
http://kobieta.wp.pl/pippa-middleton-wychodzi-za-maz-zdradzamy-szczegoly-najgoretszego-slubu-sezonu-6110497392510593a,"Pippa Middleton wychodzi za mąż! Zdradzamy szczegóły najgorętszego ślubu sezonu! Najgorętszy ślub tego sezonu tuż tuż! Zdradzamy, jaką suknię wybierze panna młoda, jak będzie wyglądała podróż poślubna, gdzie odbędzie się ceremonia i czemu Meghan Markle nie jest mile widzianym gościem!  Już tylko 40 dni dzieli nas od najbardziej oczekiwanego ślubu tego sezonu. Za mąż wychodzi bowiem Philippa Middleton, nazywana Pippą, młodsza siostra Księżnej Kate, która popularnością dorównuje już swojej krewnej. Jej wybrankiem jest starszy od niej o osiem lat James Matthews, który jest prezesem firmy Eden Rock, zajmującej się finansami i hotelarstwem. Na temat ślubu tej pary wrze we wszystkich światowych mediach, dlatego postanowiłyśmy przekazać naszym czytelniczkom najważniejsze informacje dotyczące tego zdarzenia w formie krótkiego kompendium. Dzięki niemu ślub sezonu przestanie mieć jakiekolwiek tajemnice!  Para zaręczyła się 17 lipca ubiegłego roku, a na palcu młodej celebrytki zalśnił czterokaratowy diament, wykonany przez Robinsona Pelhama, jubilera z Chelsea. Narzeczeni otrzymali mnóstwo wsparcia od swoich rodzin, a związek pobłogosławił ojciec Pippy i Kate, Michael Middleton.    Już w chwili zaręczyn młoda para deklarowała, że ceremonia odbędzie się latem 2017 roku. Finalnie sakramentalne tak powiedzą sobie 20 maja. O terminie ceremonii poinformowali podczas Świąt Bożego Narodzenia, dołączając do świątecznych życzeń luksusowe karty z powiadomieniem o zaręczynach. Zaproszenia, które wręczone zostały 6 tygodni przed ceremonią, utrzymane były w bardzo klasycznej, biało-czarnej stylistyce. Wykonała je mała drukarnia Mount Street Printers. Jak na niemal królewską ceremonię, ślub Pippy i Jamesa świętować będzie zaledwie 350-400 gości. W porównaniu ze ślubem Księżnej Kate i Księcia Williama, na którym pojawiło się ok. 1900 osób, ta liczba nie wydaje się zbyt imponująca.  Po spektakularnej kreacji, jaką na weselu siostry zaprezentowała przyszła panna młoda, oczy świata mody zwrócone są w kierunku jej sukni ślubnej. ""Daily Mail"" donosi, że Pippa marzy o sukni koronkowej, z długimi rękawami, bez zbędnych zdobień. Ma być przede wszystkim wygodna i klasyczna. Media wciąż spekulują na temat projektanta, który zajmie się przygotowaniem stroju Pippy. W czołówce znajdują się Gil Deacon, Jeny Packham i Emilia Wickstead. Ostatnimi czasy Pippa spędza mnóstwo czasu w Lavender Green Flower, zajmującym się dekoracjami kwiatowymi. Sue Barnes, zajmująca się aranżacją kwiatową ceremonii przekonuje, że praca z Pippą jest nad wyraz prosta. Przyszła panna młoda stawia na delikatność. Na jej ślubie dominować będą peonie i hortensje w odcieniach bieli, błękitu i różu. Możliwe jest również, że celebrytka zamiast tiary włoży kwiatowy wianek, zważając na jej zamiłowanie do kwiatowej symboliki.  Kościół, w którym para spotka się przed ołtarzem nie jest przypadkowy. Będzie to bowiem świątynia pod wezwaniem Świętego Marka, w Englefield, w hrabstwie Berkshire, gdzie przez laty ślubowali sobie rodzice panny młodej- Carole i Michael. Przyjęcie weselne odbędzie się z kolei w ogrodzie gregoriańskiej posiadłości Middletonów, którą kupili w 2002 roku. Jeżeli pogoda dopisze, goście będą bawić się w przepięknym białym namiocie. Mimo to całość będzie utrzymana w skromnym stylu. Jedynym luksusem, na jakim zależy parze młodej jest wyśmienite jedzenie i najwyższej jakości szampan.  Świadkiem pana młodego będzie jego brat, Spencer Matthews, na widok którego wielu druhnom nogi zmiękną w kolanach. Jego kandydatura była przez chwilę zagrożona przez wujka Jamesa, Gary’ego Goldsmitha, jednak skandal z jego udziałem, dotyczący podawania narkotyków swoim gościom na Ibizie, przekreślił jego szanse na pojawienie się przy ołtarzu.    Rodzina królewska będzie aktywnie zaangażowana w przebieg ceremonii. Kate powierzone zostało czytanie Pisma Świętego w trakcie nabożeństwa, zaś bratanek Pippy, Książe George będzie odpowiedzialny za niesienie obrączek. Istnieje również szansa, że Księżniczka Charlotte będzie podążała przed panną młodą i sypała płatki kwiatów.  Narzeczeni spędzą kilka dni na St Barts, na Karaibach jeszcze przed weselem. Dołączą do rodziców Jamesa w pięciogwiazdkowym hotelu należącym do Eden Rock. Czy można wyobrazić sobie lepszy sposób na zdobycie pięknej, ślubnej opalenizny?  Pippa szczególną wagę przykłada do tego, by w dniu swojego ślubu zaprezentować światu idealną figurę. Z tego powodu intensywnie trenuje pod opieką trenera personalnego w South Kensington Club i w swojej posiadłości, mieszczącej się w Chelsea, wartej 17 milionów funtów, którą dzieli z Jamesem. Siostry Middleton otwarcie przyznają, że nie życzą sobie obecności dziewczyny księcia Harry’ego na ceremonii zaślubin. Obecnie to ona powoduje największe zainteresowanie prasy i Pippa boi się, że Meghan będzie odwracała od niej uwagę w trakcie najważniejszego dnia jej życia."
http://kobieta.wp.pl/jaki-stanik-sportowy-wybrac-6110508215961729a,"Jaki stanik sportowy wybrać? Zumba, jazda na rolkach czy bieganie wymagają dobrania odpowiedniego biustonosza sportowego. Który jest najlepszy dla kobiety o dużym biuście, a który dla pań z małymi piersiami? Wyjaśnia to Monika Kołodyńska, brafitterka.  Podczas ćwiczeń biust narażony jest na ciągły ruch i obciążenia. Klatka piersiowa kobiety jest z natury mało umięśniona, a wrażliwą tkankę podtrzymuje skóra i więzadła Coopera. Te na skutek przeciążeń, podskoków czy obijania rozciągają się. Proces ten jest niestety nieodwracalny, a w konsekwencji piersi tracą jędrność, stają się obwisłe, a nawet zdeformowane. Podstawową funkcją stanika sportowego jest więc takie unieruchomienie biustu, by zminimalizować wpływ grawitacji oraz odpowiednio wymodelować nasze kształty. Tylko ten dobrze dobrany pozwoli zapobiec uszkodzeniom i deformacjom piersi w trakcie treningu.  - Mamy dwie opcje unieruchomienia biustu - tłumaczy Monika Kołodyńska. - To kompresja, czyli przyciśnięcie biustu do klatki piersiowej oraz enkapsulacja, czyli oddzielenie - każda pierś jest ułożona w osobnej miseczce.  Specjalistka zdecydownie odradza natomist noszenia staników typu top, które lubią Polki.  - To nie są biustonosze, które zatrzymają ruch naszego biustu - podkreśla brafitterka.  Istotne jest także, z jakiego surowca uszyto stanik. - To muszą być materiały odprowadzające wilgoć od ciała - tłumaczy Monika Kołodyńska. - Są nawet modele, które mają specjalne kryształki, które dodatkowo sprawiają, że nie czujemy potu w biustonoszu."
